<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--131</head>
          <docDate when="2014-06-25 00:00:00">2014-06-25 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:131
          </note>
          <note>
            Onsdagen den 25 juni
          </note>
          <note>
            Kl. 09:00 - 23:06
          </note>
          <note>
            1 § Justering av protokoll
          </note>
          <note>
            Protokollet för den 18 juni justerades.
          </note>
          <note>
            2 § Anmälan om uteblivna svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:429
          </note>
          <note>
            Interpellation 2013/14:429 Tullstation Kapellskär och smuggling
          </note>
          <note>
            Interpellationen kommer inte att kunna besvaras under riksmötet
            2013/14.
          </note>
          <note>
            Skälet till detta är tjänsteresor och sedan tidigare inbokade
            engagemang, som inte går att ändra på.
          </note>
          <note>
            Magnus Bengtson
          </note>
          <note>
            Interpellation 2013/14:438
          </note>
          <note>
            Interpellation 2013/14:438 Tullverkets framtid
          </note>
          <note>
            Interpellationen kommer inte att kunna besvaras under riksmötet
            2013/14.
          </note>
          <note>
            Skälet till detta är tjänsteresor och sedan tidigare inbokade
            engagemang, som inte går att ändra på.
          </note>
          <note>
            Magnus Bengtson
          </note>
          <note>
            Interpellation 2013/14:464
          </note>
          <note>
            Interpellation 2013/14:464 Nya skattesänkningar efter paus
          </note>
          <note>
            Interpellationen kommer inte att kunna besvaras under riksmötet
            2013/14.
          </note>
          <note>
            Skälet till detta är tjänsteresor och sedan tidigare inbokade
            engagemang, som inte går att ändra på.
          </note>
          <note>
            Magnus Bengtson
          </note>
          <note>
            Interpellation 2013/14:478
          </note>
          <note>
            Interpellation 2013/14:478 Användandet av OPS-lösningar
          </note>
          <note>
            Interpellationen kommer inte att kunna besvaras under riksmötet
            2013/14.
          </note>
          <note>
            Skälet till detta är tjänsteresor och sedan tidigare inbokade
            engagemang, som inte går att ändra på.
          </note>
          <note>
            Magnus Bengtson
          </note>
          <note>
            Interpellation 2013/14:512
          </note>
          <note>
            Interpellation 2013/14:512 Förmögenhetsstatistik
          </note>
          <note>
            Interpellationen kommer inte att kunna besvaras under riksmötet
            2013/14.
          </note>
          <note>
            Skälet till detta är tjänsteresor och sedan tidigare inbokade
            engagemang, som inte går att ändra på.
          </note>
          <note>
            Magnus Bengtson
          </note>
          <note>
            Interpellation 2013/14:513
          </note>
          <note>
            Interpellation 2013/14:513 Fördröjning av skatteförändringar
          </note>
          <note>
            Interpellationen kommer inte att kunna besvaras under riksmötet
            2013/14.
          </note>
          <note>
            Skälet till detta är tjänsteresor och sedan tidigare inbokade
            engagemang, som inte går att ändra på.
          </note>
          <note>
            Magnus Bengtson
          </note>
          <note>
            Interpellation 2013/14:520
          </note>
          <note>
            Interpellation 2013/14:520 Tidsplan för förbättrade etableringsmöjligheter
            för digital industri
          </note>
          <note>
            Interpellationen kommer inte att kunna besvaras under riksmötet
            2013/14.
          </note>
          <note>
            Skälet till detta är tjänsteresor och sedan tidigare inbokade
            engagemang, som inte går att ändra på.
          </note>
          <note>
            Magnus Bengtson
          </note>
          <note>
            3 § Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            4 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            5 § Ogiltigförklarande av vissa sedlar och mynt
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            6 § Användningen av kreditbetyg i riskhantering
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            7 § Utvärdering av statens upplåning och skuldförvaltning 2009–2013
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            8 § Årsredovisning för staten 2013
          </note>
          <note type="speaker">
            Anf. 1 MARIE NORDÉN (S):
          </note>
          <note>
            Fru talman! När regeringen tog över makten för snart åtta år
            sedan ärvde man ett överskott på 70 miljarder. Efter åtta år av
            ofinansierade skattesänkningar har man lyckats vända detta till
            ett underskott på 85 miljarder kronor.
          </note>
          <note>
            Man har envist hävdat att dessa skattesänkningar skulle ge effekter
            på sysselsättningen. Det skulle ta Sverige från det man då kallade
            massarbetslöshet. I stället ligger den kvar långt över den nivån,
            och enligt regeringens egna prognoser kan den i bästa fall komma
            ned till samma nivå 2016 som den var 2006. Det skulle innebära
            tio förlorade år.
          </note>
          <note>
            Facit i hand har visat att regeringens vägval inte har ökat sysselsättningen.
            Att sänka skatter, mest för dem med höga inkomster, stora förmögenheter
            och dyra villor, skapar inte högre sysselsättning. Det har i stället
            skapat ökade klyftor, högre relativ fattigdom och ett större utanförskap.
            Det var det som Reinfeldt lovade att bekämpa i valet 2006. Det
            har grävt ett stort hål i vår gemensamma statskassa.
          </note>
          <note>
            Det är inte endast vi i den politiska oppositionen som är kritiska
            till effekterna av den förda politiken. Det finns all anledning
            att ifrågasätta regeringens egna mycket optimistiska prognoser
            och antaganden om effekterna av den förda politiken vad gäller
            utvärdering av måluppfyllelsen av överskottsmålet. Det är just
            regeringens egna och inga andras antaganden som ifrågasätts även
            av Riksrevisionen.
          </note>
          <note>
            I kölvattnet av den ekonomiska krisen på 90-talet beslutade riksdagen
            att det finansiella sparandet i offentlig sektor ska uppgå till
            i genomsnitt 1 procent av bnp över en konjunkturcykel. Eftersom
            överskottsmålet är uttryckt över en icke definierad tidsperiod
            framhåller Riksrevisionen att det ställs stora krav på en tydlig
            och transparent redovisning av måluppfyllelsen.
          </note>
          <note>
            Enligt budgetlagen ska regeringen två gånger per år redovisa
            hur överskottsmålet uppnås. Riksrevisionen konstaterar i sin granskning
            av budgetpropositionen för 2014 att regeringens antaganden om
            effekterna av den förda politiken har stor betydelse för beräkningarna
            av måluppfyllelsen och att dessa skiljer sig kraftigt från andra
            bedömares.
          </note>
          <note>
            Man framhåller och har uppmärksammat i flera sammanhang att regeringens
            redovisning och analys av måluppfyllelsen saknar ett samlat uttalande
            om att överskottsmålet nås. Regeringens uppföljning av överskottsmålet
            vilar till stor del på orealistiska antaganden om den förda politikens
            effekter, till exempel att de stora ofinansierade skattesänkningarna
            kommer att leda till en stor mängd jobb i framtiden, vilket i
            sin tur kommer att leda till förbättrade offentliga finanser.
            Vi och även Riksrevisionen anser att regeringen borde underkasta
            sina mycket optimistiska kalkyler en känslighetsanalys för hur
            bedömningen av potentiell bnp och antagandet om ett slutet bnp-gap
            i beräkningsperiodens slut påverkar måluppfyllelsen.
          </note>
          <note>
            Vi konstaterar att Riksrevisionen inte kunnat uttala sig om huruvida
            årsredovisningen ger en rättvisande bild och att den i sitt uttalande
            helt utelämnar avsnittet där regeringen redovisar uppföljningen
            av överskottsmålet. Vi håller med om det som Riksrevisionen framför
            i sin berättelse, nämligen att uppföljningen av överskottsmålet
            innehåller ett antal mycket komplexa parametrar och delvis uppskattningar
            och bedömningar som inte är möjliga att verifiera med tillräckliga
            och ändamålsenliga revisionsbevis. Man kan alltså inte revidera
            regeringens berättelse.
          </note>
          <note>
            Det är inte acceptabelt att regeringens egna bedömningar är så
            godtyckliga och osäkra att de inte går att granska. Vi menar därför
            att riksdagen bör besluta om ett tillkännagivande om att regeringen
            dels bör göra en samlad bedömning i årsredovisningen för staten
            om huruvida överskottsmålet uppnås, dels bör göra en känslighetsanalys
            av sina antaganden om den svenska ekonomins potentiella produktionsnivå
            i samband med den samlade bedömningen av måluppfyllelsen.
          </note>
          <note>
            Fru talman! Därför yrkar vi bifall till vår reservation.
          </note>
          <note type="speaker">
            Anf. 2 JONAS JACOBSSON GJÖRTLER (M):
          </note>
          <note>
            Fru talman! Regeringen lämnar varje år senast den 15 april till
            riksdagen en årsredovisning som avser det närmast föregående året.
            Årsredovisningen är ett viktigt komplement till budgetpropositionen
            och också ett verktyg för riksdagen för att följa upp och kontrollera
            de beslut om statens budget som har fattats här i kammaren.
          </note>
          <note>
            I årsredovisningen lämnar regeringen en redogörelse för det ekonomiska
            utfallet, i det här fallet för 2013. I årsredovisningen finns
            en uppföljning av de budgetpolitiska målen, utfallet på budgetens
            inkomsttitlar och anslag samt övriga finansiella befogenheter.
            Här finns också resultaträkning, balansräkning och finansieringsanalys,
            utvecklingen av statsskulden, redovisning och riskanalys av statliga
            garantier och krediter samt nationellt intygande och avgifter
            till och bidrag från EU.
          </note>
          <note>
            Det finns dessutom en sammanställning av Riksrevisionens granskningsrapporter
            från effektivitetsrevisionen under året, och en redogörelse för
            regeringens åtgärder med anledning av dessa lämnas också. Vidare
            redovisas myndigheter som fått en modifierad revisionsberättelse
            från Riksrevisionen samt skälen för detta. Årsredovisningen är
            således ett mycket omfattande dokument, och det är inte möjligt
            och inte heller önskvärt att här i kammaren gå igenom alla de
            olika delarna.
          </note>
          <note>
            Fru talman! Jag tänkte säga något om överskottsmålet och uppföljningen
            och redovisningen av detta med anledning av den reservation som
            finns i betänkandet. Från utskottsmajoritetens sida konstaterar
            vi, till skillnad från reservanterna, att regeringen gör precis
            det som den ska göra, nämligen en samlad bedömning av överskottsmålet
            i ett bakåtblickande perspektiv.
          </note>
          <note>
            Det framgår av årsredovisningen att det genomsnittliga sparandet
            för tioårsperioden 2004–2013 uppgick till 0,7 procent av bnp,
            medan det konjunkturjusterade snittet för samma period beräknas
            till 1,5 procent av bnp.
          </note>
          <note>
            Två saker är dock viktiga att understryka i sammanhanget. För
            det första är överskottsmålet inte formulerat som låst till en
            viss tidsperiod. Överskottsmålet säger att de offentliga finanserna
            ska gå med 1 procent överskott sett över en konjunkturcykel. Längden
            på en konjunkturcykel kan dock variera; det går inte att säga
            att den är 7 år, 10 år, 15 år eller någonting annat. Man måste
            göra en samlad bedömning, och det är exakt det som regeringen
            gör.
          </note>
          <note>
            När vi befinner oss i en utdragen lågkonjunktur, som vi gör nu
            i efterdyningarna av den globala finanskrisen och den europeiska
            skuldkrisen, är det tydligt att vi fortfarande har en bit kvar
            till fullt resursutnyttjande.
          </note>
          <note>
            För det andra vill jag understryka vad utskottet tidigare har
            poängterat, nämligen att redovisningen och användningen av överskottsmålet
            sett som verktyg främst bör vara framåtblickande eftersom det
            ger överskottsmålet den styrande roll för finanspolitiken som
            är själva syftet med målet. Därmed är det naturligt att den framåtblickande
            redovisningen främst görs i de framåtblickande dokumenten, nämligen
            den ekonomiska vårpropositionen och budgetpropositionen. I betänkandet
            som behandlar den ekonomiska vårpropositionen, som ska debatteras
            här i morgon, redogörs således för vår syn på detta.
          </note>
          <note>
            När konjunkturläget förbättras avtar successivt behovet av att
            via finanspolitiken stötta ekonomin. Att återvända till överskott
            i finanserna är då helt avgörande för att skydda jobb och välfärd
            i en liten öppen ekonomi som den svenska.
          </note>
          <note>
            Sunda offentliga finanser ger också utrymme för att bedriva en
            aktiv finanspolitik i nästa lågkonjunktur. Det finansiella sparandet
            bör därför uppgå till över 1 procent av bnp år 2018. Det innebär
            att de reformer som kan komma att föreslås i budgetpropositionerna
            för perioden 2015–2018 måste finansieras fullt ut. Allt detta
            gäller naturligtvis under förutsättning att ingen ny allvarlig
            störning drabbar ekonomin. Därmed kan det knappast råda något
            tvivel om hur vi ser på överskottsmålet.
          </note>
          <note>
            Med detta, fru talman, yrkar jag bifall till utskottets förslag,
            det vill säga att lägga skrivelsen och redogörelsen till handlingarna
            och att avslå motionerna.
          </note>
          <note>
            Överläggningen var härmed avslutad.
          </note>
          <note>
            9 § Förstärkta kapitaltäckningsregler
          </note>
          <note type="speaker">
            Anf. 3 ULLA ANDERSSON (V):
          </note>
          <note>
            Fru talman! Den så kallade finanskrisen var den största globala
            finanskrisen sedan 30-talskrisen. Under några veckor hösten 2008
            var det kapitalistiska systemet hotat i grunden. Systemet räddades
            enbart genom att regeringar och centralbanker pumpade in ofattbara
            summor av skattebetalarnas pengar i banker och andra finansinstitut.
            Förlusterna socialiserades medan ägarna glatt hade festat i många
            herrans år tidigare. Krisen blottlade betydande brister i det
            kapitalistiska systemet i allmänhet men i dess nyliberala tillämpning
            i synnerhet. Framför allt visade sig den marknadsliberala tesen
            om effektiva marknader som fungerar bäst utan statlig reglering
            inte hålla mot verkligheten.
          </note>
          <note>
            Efter finanskrisen har ropen skallat allt högre på regleringar
            av finanssektorn. Till och med Moderaterna, det gamla avregleringspartiet
            som alltid har velat avreglera mer än vad som har föreslagits,
            fick kalla fötter och får i dag vara glada över att de inte fick
            majoritet för sina förslag här i riksdagen under tidigare mandatperioder.
          </note>
          <note>
            Flera av de förslag till ny finansiell reglering som Vänsterpartiet
            har drivit har genomförts inom ramen för EU och i andra internationella
            organisationer, åtminstone stegvis. Det handlar bland annat om
            skärpt reglering av kreditvärderingsinstitut, blankning, clearing
            samt handeln med olika derivatinstrument. Det är också glädjande
            att kommissionen har lagt fram ett förslag om en bankdelningslag.
            Tyvärr har inte regeringen stött alla dessa förslag, men åtminstone
            en del.
          </note>
          <note>
            Ett av de förslag som regeringspartierna framför allt förordar
            är högre kapitaltäckningskrav för bankerna, det vill säga hur
            mycket pengar bankerna själva måste ha i kassan för att kunna
            låna ut till hushåll och företag med mera. Det är bra, och något
            som det finns brett stöd för här i riksdagen. Vänsterpartiet var
            först ut efter finanskrisen och krävde högre kapitaltäckningskrav.
            Länge fick vi driva detta krav själva, men numera har även övriga
            partier hängt på.
          </note>
          <note>
            Kapitaltäckningskraven har varit orimligt låga – och jag menar
            att de fortfarande är orimligt låga även efter den höjning som
            nu föreslås – eftersom riskvikter, det vill säga den bedömning
            banken gör av de risker den har vid utlåningen, gör att det faktiska
            kapitalet i banken blir mycket mindre än de procent som regeringen
            nu föreslår.
          </note>
          <note>
            Enligt Riksbanken är bankernas eget kapital ca 4 procent utan
            riskavvägning. Om Nordea lånar ut 1 miljon behöver de alltså själva
            ha 40 000 kronor. Om en bolånekund vill ha ett lån måste hen själv
            ha 15 procent av insatsen för att få låna, men banken behöver
            bara ha 4 procent.
          </note>
          <note>
            I samband med finanskrisen blev det tydligt att många banker
            hade för lite kapital och av för låg kvalitet samt otillräckliga
            likviditetsbuffertar. Därtill var löptiderna i bankernas skulder
            mycket kortare än i deras tillgångar. Detta medförde att även
            relativt sett välkapitaliserade banker fick likviditetsproblem
            när betydande finansieringskällor föll bort. Regelverket visade
            sig vara helt otillräckligt och ha en procyklisk effekt, det vill
            säga att det förstärkte lågkonjunkturen.
          </note>
          <note>
            EU:s nya regelverk innebär både en höjning av kapitalbasen och
            skärpta krav på vilken sorts kapital som får räknas in i institutens
            kapitalbas. Regelverket innehåller också nya krav på institutens
            likviditet som syftar till att säkerställa att instituten har
            tillräckligt med likvida medel för att klara sina behov under
            30 dagar i en ansträngd marknadssituation, då det kan vara svårt
            att få tag på extern finansiering.
          </note>
          <note>
            I det nya regelverket för kapitaltäckning ges medlemsstaterna,
            det vill säga bland andra Sverige, möjligheter att föreslå högre
            kapitaltäckningskrav än de minimikrav som följer av förordningen
            och direktivet. Regeringen tog ett första steg i en sådan riktning
            i en överenskommelse 2011 med Vänsterpartiet, Socialdemokraterna
            och Miljöpartiet. Man gav då Finansinspektionen och Riksbanken
            i uppdrag att kärnprimärkapitalet, det vill säga det kapital som
            bäst kan absorbera förluster, i de fyra svenska storbankerna ska
            uppgå till 12 procent under 2015. Detta är 5 procentenheter över
            Basel III-reglernas miniminivå.
          </note>
          <note>
            I propositionen formaliseras detta beslut via den så kallade
            systemriskbufferten. Finansinspektionen har också i två steg höjt
            riskviktsgolvet för svenska bolån till 25 procent. Finansinspektionen
            har därtill bestämt att den så kallade kontracykliska kapitalbufferten
            bör aktiveras samt att den bör ligga på omkring 1 procent från
            och med sommaren 2015. Till sist skärps också kraven för så kallade
            pelare-2-risker genom att en högre andel nu måste täckas av kärnprimärkapital.
            Det var många krångliga ord i det direktiv och den proposition
            som vi nu diskuterar!
          </note>
          <note>
            Finansinspektionen bedömer i ett pressmeddelande ändock att de
            nu beskrivna förändringarna sammantaget leder till att kravet
            på de fyra storbankernas kärnprimärkapital som andel av de riskvägda
            tillgångarna kommer att uppgå till mellan 14 och 19 procent, det
            vill säga kanske 5 procent i verkligheten.
          </note>
          <note>
            Vänsterpartiet välkomnar de förslag som regeringen och Finansinspektionen
            har lagt fram för att skärpa kraven. Vi menar dock att dessa bör
            höjas ytterligare. Regeringen bör uppdra åt Finansinspektionen
            att utforma förslag som leder till att kravet på kärnprimärkapital
            som andel av de riskvägda tillgångarna sätts till mellan 18 och
            22 procent. Det var det man kom fram till efter det att krisen
            hade fått genomslag i USA. Det var så mycket kapital bankerna
            faktiskt hade behövt för att reda ut en sådan finanskris.
          </note>
          <note>
            Detta kan förslagsvis ske genom att nivån på systemriskbufferten
            höjs. Vi menar också att kapitalkravet bör göras progressivt,
            det vill säga ju större bank, desto högre kapitaltäckningskrav.
            På så sätt kan bankernas incitament att bli för stora för att
            tillåtas gå omkull minska. Regeringen bör uppdra åt Finansinspektionen
            att utforma förslag som leder till att kärnprimärkapital som andel
            av de riskvägda tillgångarna sätts till mellan 18 och 22 procent.
            Detta föreslår vi, och därmed lyfter jag också fram vår reservation.
          </note>
          <note>
            I vår reservation ingår också synen på bonusar i finanssektorn.
            I det direktiv som nu föreslås sätts regelverk upp för hur mycket
            bonusar det får finnas i finanssektorn. Regeringen ställer sig
            bakom förslaget. Vänsterpartiet menar att bonusarna i finanssektorn
            har varit en av orsakerna till finanskrisen. Ju mer man har kunnat
            spela med andras pengar, desto större risker har man tagit i finanssektorn
            eftersom man personligen tjänar på att göra dessa affärer.
          </note>
          <note>
            Bonusarna finns bland såväl de ledande skikten som tjänstemännen
            på lägre nivåer. De har haft sina löner kopplade till omsättningen,
            det vill säga kreditvolymerna, och till kortsiktiga resultatmål
            vilket uppmuntrar riskabla kreditgivningar och placeringar i riskfyllda
            värdepapper.
          </note>
          <note>
            I direktivet sägs det att man inte får ha mer än 100 procent
            i rörlig ersättning i förhållande till den fasta ersättningen.
            Men medlemsländerna ges också rätt att införa en lägre maximal
            procentsats för den rörliga ersättningen än 100 procent. Det betyder
            att Sverige kan ha ett helt annat regelsystem för egen del. Det
            är också precis det Vänsterpartiet föreslår. Vi vill helt enkelt
            att rörliga ersättningar inom finanssektorn, det vill säga bonussystem,
            ska avskaffas. Det är inte rimligt att man kan spela på det här
            sättet och riskera så mycket av samhällets kostnader med alltifrån
            arbetslöshet till ekonomisk kris över lag. Därför föreslår vi
            att bonussystem ska förbjudas.
          </note>
          <note>
            Jag yrkar bifall till vår reservation.
          </note>
          <note type="speaker">
            Anf. 4 JÖRGEN ANDERSSON (M):
          </note>
          <note>
            Fru talman! De sista skälvande debatterna pågår nu, inte bara
            för det här riksdagsåret utan för hela mandatperioden. Det här
            blir någon form av summering av mandatperioden. Det är en period
            som har präglats mycket av just finanskrisen, vilket Ulla Andersson
            var inne på. De diskussioner vi har haft om finanskrisen och vad
            den har inneburit är otaliga.
          </note>
          <note>
            Och otaliga är de diskussioner som vi har haft här i kammaren
            om de steg som vi bör ta och som vi har tagit för att komma till
            rätta med de obalanser som tydligt visade sig under och efter
            finanskrisen. Vi har tagit steg för att reglera en vildvuxen marknad.
            Vi har ökat kraven på transparens, och vi har mer tillsyn och
            mer övervakning. Kopplat till detta finns det också större möjligheter
            till sanktioner.
          </note>
          <note>
            Det har varit en lång process. Det har tagit lång tid. En del
            tycker kanske att det har gått för långsamt och att man har tagit
            för få steg. Men jag tror inte att vi har sett slutet på detta
            än. Jag tror att det är en process som kommer att pågå ännu ett
            tag, även efter de beslut och steg som vi tar i dag. De besluten
            innebär också att vi tar ytterligare steg när det gäller just
            bättre styrning, mer tillsyn och ökade sanktionsmöjligheter.
          </note>
          <note>
            I grunden handlar det också om att ställa krav på kreditinstitutens
            robusthet och att de bygger upp motståndskraft och blir mindre
            känsliga för störningar. Det är inte till nytta enbart för kreditinstituten
            själva utan också för hela samhället som tydligt drabbas när finansmarknaderna
            inte fungerar. Förstärkt stabilitet för finansmarknadens aktörer
            är till gagn för alla. Och det ger bättre stabilitet för samhällsekonomin.
            Därför yrkar jag bifall till förslaget i finansutskottets betänkande
            19.
          </note>
          <note>
            Fru talman! Ulla Andersson har redogjort relativt ingående för
            detaljerna i ärendet. Därför har jag inte tänkt gå in på det ytterligare.
            Men låt mig ändå kort kommentera att det låter sig inte göras
            på ett enkelt sätt. Vi är nämligen också beroende av finansmarknaderna
            på något sätt. De har en viktig funktion för tillväxt, för jobbskapande
            och för att vi ska få en fungerande ekonomi i samhället i stort.
          </note>
          <note>
            Även om jag kan förstå Ullas inställning som innebär att hon
            tycker att vi bör ta större och kraftigare steg måste man ändå
            förstå att det får konsekvenser. Jag tror att det är viktigt att
            man har balans i de krav man för fram och att det tas i steg som
            inte leder till alltför stor påverkan på ekonomins funktionssätt.
          </note>
          <note>
            Jag vill önska alla en trevlig sommar.
          </note>
          <note type="speaker">
            Anf. 5 ULLA ANDERSSON (V) replik:
          </note>
          <note>
            Fru talman! Att debattera och vara väldigt förkyld är inte lätt,
            men jag gör mina försök här.
          </note>
          <note>
            Jag reagerade på det som du sade, Jörgen, om att vi är beroende
            av finansmarknaderna. Det är på det sättet. Vi vill ha en utlåning
            till hushåll och företag. Det är oerhört centralt och viktigt
            för att ekonomin ska fungera. Det som har hänt på senare tid är
            att bankerna drar åt på företagssidan och utökar bostadslånen
            eftersom det helt enkelt känns som en säkrare placering. Det är
            inte bra med tanke på jobb och sysselsättning. Den oligopolistiska
            struktur vi har på bankmarknaden, det vill säga att fyra stora
            aktörer är totalt dominerande, kan inte heller sägas skapa stabilitet.
            Snarare innebär det en väldigt stor risk. Det leder också till
            att viktiga samhällsnyttiga investeringar inte kommer till stånd
            på grund av att bankerna kan agera nästan som de vill.
          </note>
          <note>
            Även om man skulle ställa högre krav på bankerna – Jörgen Andersson
            menar att man då stramar åt ekonomin något – skulle det kunna
            ses som en del av stabiliteten i ekonomin och innebära att vi
            inte landar i nästa finanskris så pass tidigt som jag tror att
            vi kommer att göra. Det är ohållbart att hålla på och låna ut
            pengar på det sätt som har gjorts och med den ojämlikhet som finns
            i hela samhället. Därför är det rimligt att titta på andra länders
            erfarenheter. Då kan man se att de kapitaltäckningskrav som regeringen
            nu föreslår inte håller. De höll inte ens för den kris som vi
            nu har haft. Därmed är det rimligt att ställa högre krav på högre
            kapitaltäckning men också att inte tillåta att bonussystemen fortsätter.
            Om det är något bankerna är kreativa på är det att skapa egna
            belöningssystem. Det har vi sett nu när bonusarna ökar katastrofalt
            mycket precis som utdelningsfesterna också har gjort.
          </note>
          <note type="speaker">
            Anf. 6 JÖRGEN ANDERSSON (M) replik:
          </note>
          <note>
            Fru talman! Jag ser inte att jag och Ulla Andersson är särskilt
            oense om någonting egentligen. Jag vet att vi många gånger diskuterar,
            och att Ulla brukar vara en stark förespråkare för att vi ska
            ha mer stimulans i penningpolitiken och mer kreditgivning. Det
            blir effekten av det som Ulla efterfrågar, det vill säga lägre
            räntor.
          </note>
          <note>
            Ulla vill även göra det svårare för kredittillväxten genom mer
            regleringar, mer etableringshinder på finansmarknaden och större
            krav på finansmarknadsaktörerna. Det får på något sätt motsatt
            effekt. Och det får jag inte riktigt ihop. Jag tror kanske att
            Ulla Andersson inte får ihop det heller. Jag tror inte att det
            är så enkelt att man bara kan göra någonting och tro att det inte
            får några effekter någon annanstans.
          </note>
          <note>
            Jag skulle vilja påstå att Ulla Andersson återigen gör det enkelt
            för sig och att hon inte ser det i ett större perspektiv. Hon
            har inte förmågan att se komplexiteten i frågan och därför tror
            jag att det kanske inte får de effekter och konsekvenser som Ulla
            Andersson önskar.
          </note>
          <note type="speaker">
            Anf. 7 ULLA ANDERSSON (V) replik:
          </note>
          <note>
            Fru talman! Jag har märkt ett mönster hos Jörgen Andersson. Han
            säger ofta att jag gör det väldigt enkelt för mig. Jag tolkar
            det som att du kanske inte har så goda argument för det som du
            själv påstår, och därför lägger du upp argumentationen på detta
            sätt.
          </note>
          <note>
            Som jag ser det handlar det om en helhet. Penningpolitiken har
            en uppgift. Den uppgiften är inte att ta hänsyn till hushållens
            skuldsättning som ett överordnat mål. Det är det som finanspolitiken
            och du och jag ska ta ansvar för. Vi ska se till att hushållens
            skuldsättning inte ökar så kraftigt.
          </note>
          <note>
            Jag tycker inte att regeringen har tagit det ansvaret i tillräckligt
            stor utsträckning. Det är ju därför som Riksbanken har klivit
            in och tagit på sig en uppgift som man egentligen inte borde ha
            i det här läget. Och det är det som debatten har handlat om.
          </note>
          <note>
            Att ställa högre krav på kapitaltäckning är ju ett sätt att möta
            de behoven. Men det finns också flera delar i detta som borde
            göras från regeringens sida, men som ni inte har lagt fram förslag
            om.
          </note>
          <note>
            Jag tycker att man måste diskutera till exempel ränteavdragens
            storlek. Jag tycker även att man definitivt bör införa en bankdelningslag.
            Det finns också fler förslag som man skulle kunna lägga på riksdagens
            bord och som Vänsterpartiet har presenterat.
          </note>
          <note>
            Vänsterpartiet driver debatten, och sedan försöker regeringen
            och övriga partier att hänga på. Jag är ganska besviken på att
            debatten om finanskrisen och om vad som behöver göras i finanssektorn
            är så himla tunn i den här kammaren, inte minst från övriga oppositionspartier,
            tyvärr.
          </note>
          <note>
            Totalt sett behövs det högre kapitaltäckningskrav än vad ni har
            föreslagit. Krisen i sig visar att det behövs ännu högre krav.
            Jag är glad att regeringen tar det här steget. Men det behövs
            mer, och definitivt bör vi få bort bonussystemen från finanssektorn.
            De ökar risken i hela systemet. Vi har en banksektor som omsluter
            fyra gånger så mycket som vår bnp. De måste ha särskilda regelsystem
            för att inte utgöra ett hot mot hela det ekonomiska systemet,
            oavsett hur starkt reglerade de är. Därför måste vi ha en mycket
            starkare reglering av finanssektorn och övrig verksamhet.
          </note>
          <note type="speaker">
            Anf. 8 JÖRGEN ANDERSSON (M) replik:
          </note>
          <note>
            Fru talman! Detta med finansmarknaden är oerhört komplexa system.
            Jag tror att varken Ulla Andersson eller jag själv har någon överblick
            och kan förstå vad varje enskild åtgärd får för effekter. Det
            är nog så svårt att se dessa konsekvenser, men att se konsekvenserna
            för alla olika åtgärder som har vidtagits är ännu svårare.
          </note>
          <note>
            När jag säger att Ulla Andersson gör det enkelt för sig menar
            jag att hon å ena sidan förespråkar att hon vill ha mer av stimulanser
            i ekonomin. Hon vill ha mer av kreditgivning och mer av tillväxt.
            Å andra sidan förespråkar Ulla att finansmarknaden ska stramas
            åt. Det där får jag inte riktigt att gå ihop.
          </note>
          <note>
            Man kan inte å ena sidan tycka att det ska vara mer stimulanser,
            men å andra sidan ska man försvåra och förhindra stimulanserna.
            Det är där jag menar att Ulla gör det enkelt för sig. Men det
            är väl oppositionens privilegium att kritisera och tycka att det
            borde vara mer och snabbare av allting utan att man egentligen
            behöver ta ansvar för helheten.
          </note>
          <note>
            Överläggningen var härmed avslutad.
          </note>
          <note>
            10 § Uppskov med behandlingen av vissa ärenden
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            11 § Nämndemannauppdraget – stärkt förtroende och högre krav
          </note>
          <note type="speaker">
            Anf. 9 MATTIAS JONSSON (S):
          </note>
          <note>
            Fru talman! Som utgångspunkt har vi ett väl fungerande nämndemannasystem
            som vi ska värna om och var stolta över, men visst behövs det
            justeringar i systemet för att förbättra möjligheten för våra
            nämndemän att göra ett fullgott arbete i våra domstolar.1
          </note>
          <note>
            Det är oerhört viktigt att vi har ett system med likar i våra
            domstolar så att det inte finns en chans att det uppfattas som
            att det sitter en juristelit och dömer utan folklig insyn med
            lokalkännedom. Inte minst är det viktigt att domarna är begripliga
            för allmänheten. Jag tror att nämndemännen har en viktig roll
            i det sammanhanget, och de har bidragit till att domarna har blivit
            lättare att förstå.
          </note>
          <note>
            Fru talman! Vi debatterar nu ett betänkande om nämndemannauppdraget
            – stärkt förtroende och högre krav.
          </note>
          <note>
            Domstolarna utgör grundbulten i rättssystemet, och de måste ha
            ett högt förtroende bland allmänheten. Både brottsoffret och den
            åtalade måste kunna räkna med en rättvis och opartisk rättegång.
            Därför måste det ställas höga krav på dem som utses till nämndemän.
          </note>
          <note>
            Nämndemannasystemet har sedan lång tid tillbaka en stark ställning
            i Sverige, och nämndemännen har en oerhört viktig funktion i rättssystemet.
            De utses efter nominering av partierna, men deras uppgift är ju
            inte att bedriva partipolitik i rättssalen. De är lekmannadomare
            som är med och fattar beslut om såväl skuldfrågan som påföljdsfrågan.
            Formellt sett väger deras röst lika tungt som den lagfarne domarens.
            De är allmänhetens representanter i dömandet.
          </note>
          <note>
            Nämndemännen ska med ledning av sitt sunda förnuft och goda omdöme
            vara med och fatta beslut som utgår från lagar och rättspraxis,
            men som också överensstämmer med det allmänna rättsmedvetandet.
          </note>
          <note>
            Regeringen beslutade den 31 maj 2012 att ge en särskild utredare
            i uppdrag att göra en översyn av nämndemannasystemet. Utredningen,
            som antog namnet Nämndemannautredningen, skulle överväga åtgärder
            för att skapa ett modernt nämndemannasystem som även i framtiden
            kan bidra till att upprätthålla allmänhetens förtroende för domstolarna.
          </note>
          <note>
            Resultatet av utredningen var enligt mig i princip en slakt av
            nämndemannasystemet. Nämndemännen skulle i stor utsträckning försvinna
            i överrätterna och minskas i antal i tingsrätterna. Även antalet
            mål där nämndemän deltar skulle minska. Man skulle också, enligt
            utredningens förslag, införa en så kallad fri kvot som innebär
            att 50 procent av nämndemännen skulle nomineras från de politiska
            partierna och 50 procent skulle nomineras från andra håll.
          </note>
          <note>
            Nu finns inte det förslaget med i det betänkande som vi nu debatterar,
            men jag vill ändå varna för det tänket. Genom att det är de politiska
            partierna som nominerar nämndemän är det ju inte så att de är
            politiker som ibland hörs i debatten. Man ska inte ta med sig
            partiboken i domstolen, det är oerhört viktigt. Men om 50 procent
            ska nomineras av de politiska partierna och 50 procent från andra
            håll riskerar ju ett sådant system att öka motsättningarna.
          </note>
          <note>
            Det andra är att det dessutom finns en risk – och den kanske
            är än mer bekymmersam – att olika kriminella grupperingar i samhället
            nominerar personer som inte är kriminellt belastade, men som ändå
            följer en agenda som är olycklig i våra domstolar.
          </note>
          <note>
            Såsom förslaget ligger på bordet i det här betänkandet i dag
            välkomnar jag regeringens ställningstagande där man står upp för
            det system som vi har i dag.
          </note>
          <note>
            Det finns några förändringar väl värda att nämna i det betänkande
            vi i dag ska fatta beslut om och som regeringen ansluter sig till.
            Det är krav som vi från Socialdemokraterna under tidigare år drivit.
            Vi har bland annat sagt, och det finns också med i utredningen,
            att vi vill ha en förskjuten valprocess. När nomineringarna sker
            efter ett val får vi ganska många uppdrag som det ska nomineras
            till. I betänkandet föreslås att man skjuter upp det ett år. Jag
            tror att det på så sätt blir mer fokus på systemet, och förtroendet
            för det ökar.
          </note>
          <note>
            En annan oerhört viktig ändring är att införa obligatorisk utbildning
            för nyvalda nämndemän, att de genomgår en introduktionsutbildning
            innan tjänstgöringen påbörjas. Det bör även vara obligatoriskt
            för en omvald nämndeman att genomgå en repetitionsutbildning inom
            sex månader från tillträdet. Jag tror, fru talman, att vi med
            förskjuten valprocess får ett bättre system med mer fokus på nomineringar,
            vilket är bra. Därmed stärker vi förtroendet för nämndemannasystemet,
            och vi underlättar för våra nämndemän genom att ha en obligatorisk
            utbildning. Det har vi saknat.
          </note>
          <note>
            Jag tror att det är oerhört klokt att inte dra ned på antalet
            nämndemän utan i stället försvara det i stort sett väl fungerande
            system som vi har. Däremot tror jag inte på utredningens förslag
            om fri kvot.
          </note>
          <note>
            Det finns en reservation som jag vill yrka bifall till, nämligen
            reservation 2, som tar sikte på arvoden för nämndemännen. Det
            är en fråga som vi behandlat i kammaren flera gånger under den
            här mandatperioden. Vi har velat ha en översyn av hur arvodena
            till nämndemännen ser ut. Det får inte vara så att man som nämndeman
            upplever att man förlorar på sina uppdrag. Så har det dock blivit,
            framför allt sedan halvdagsersättning infördes. Av reservation
            2, som jag alltså yrkar bifall till, framgår att vi vill att ersättningen
            till nämndemännen ska ses över.
          </note>
          <note>
            Med det vill jag önska kammaren och utskottskamraterna en trevlig
            sommar.
          </note>
          <note type="speaker">
            Anf. 10 AGNETA BÖRJESSON (MP):
          </note>
          <note>
            Fru talman! Vi behandlar justitieutskottets betänkande 32, Nämndemannauppdraget
            – stärkt förtroende och högre krav , som baseras på regeringens
            proposition och nio motioner. Det är ett efterlängtat betänkande.
            Innan utredningen presenterades fanns mycket kritik i samhället
            och många förslag som gick ut på att helt avveckla nämndemannasystemet.
            Så började utredningen titta på frågan, och som väl var vände
            debatten. Att nämndemannasystemet har en central roll i det svenska
            rättssystemet slogs fast.
          </note>
          <note>
            Det behöver göras ganska mycket. Det som nu föreslås är att kravet
            på lämplighet ska skärpas. Det ska vara en uppgift för domstolen
            att kontrollera lämpligheten hos den som valts som nämndeman,
            och därför ska domstolarna kunna begära utdrag ur belastningsregistret.
            Konkursfrihet ska vara ett krav. Dessutom ska domstolen kunna
            entlediga en nämndeman som begått brott eller på annat sätt visat
            sig vara olämplig för uppdraget. Det är viktigt att val av nämndemän
            sker vid annan tidpunkt än vid val till kommun- och landstingsfullmäktige.
            Vidare ska en obligatorisk introduktions- och repetitionsutbildning
            finnas för nämndemännen.
          </note>
          <note>
            Ett problem är fortfarande att gruppen nämndemän inte representerar
            hela befolkningen. Man behöver på olika sätt helt enkelt stimulera
            en bredare rekrytering. Utredningen har presenterat många förslag
            som syftar till just det, men jag tror att många av oss hade hoppats
            på en betydligt större omläggning än vad som framgår av det förslag
            som nu ligger på bordet.
          </note>
          <note>
            Vi i Miljöpartiet tycker att man borde ha gått längre för att
            stärka nämndemannarollen, och vi har därför skrivit sju reservationer
            baserade på den breda och omfattande kommittémotion som vi skrev
            i höstas. Där utvecklar vi vår syn på problemen med nämndemannasystemet
            och vad man skulle kunna göra för att bredda en kommande rekrytering.
          </note>
          <note>
            Fru talman! Jag står givetvis bakom samtliga våra reservationer
            men tänker här nöja mig med att yrka bifall till den gemensamma
            reservationen, nr 2, som handlar om ersättning till nämndemännen.
            Det är min bestämda uppfattning att något behöver göras för att
            ersättningarna ska bli mer i paritet med arvoden för motsvarande
            arbetsuppgifter. Det skulle ge ett större utrymme åt de förvärvsarbetande
            och studenter som vill ta ett uppdrag som nämndeman.
          </note>
          <note>
            Jag ska också säga några ord om våra andra reservationer. Den
            viktigaste frågan, som jag ser det, är synen på fri kvot, och
            där delar vi i Miljöpartiet utredningens uppfattning. Vi sticker
            ut och vill att en så stor andel som 50 procent av nämndemännen
            ska komma från områden utanför de politiska partierna. För att
            kunna göra den typen av rekryteringar kräver det givetvis organisation
            i kommunerna. Men skulle det vara omöjligt? Jag tror inte det.
          </note>
          <note>
            Mattias Jonsson varnade för att det skulle kunna medföra att
            kriminella element tog sin in, men självklart skulle man fortfarande
            behöva ha någon form av valberedning. Och självklart skulle man
            fortfarande behöva ha någon form av beslutsordning, motsvarande
            fullmäktige, som fattade den typen av beslut. Naturligtvis behöver
            blivande nämndemän passera nålsögat. Det skulle vara ett sätt
            att få en bredare rekrytering än vad fallet är i dag.
          </note>
          <note>
            Vi menar att antalet nämndemän borde ökas, inte nödvändigtvis
            för att sitta med och fatta beslut men för att ha några att plocka
            från och kunna ha en bredare sammansättning av personer vid domstolsprocesserna.
            På så sätt skulle det inte vid varje domstolsprocess sitta tre
            vita manliga pensionärer, eller något liknande. Man skulle kunna
            plocka personer som motsvarade ett bredare underlag.
          </note>
          <note>
            Vi vill även att kravet på svenskt medborgarskap för nämndemän
            tas bort, just för att få en större bredd på dem som dömer. Många
            sitter väldigt länge. Ibland kan det vara bra genom att man samlar
            på sig kompetens. Men tre mandatperioder, tolv år, tycker vi borde
            vara maxgränsen. Därför vill vi införa en rotationsprincip om
            tre mandatperioder.
          </note>
          <note type="speaker">
            Anf. 11 LENA OLSSON (V):
          </note>
          <note>
            Fru talman! Precis som tidigare talare sagt är betänkandet Nämndemannauppdraget
            – stärkt förtroende och högre krav efterlängtat. Från Vänsterpartiet
            välkomnar vi många av de förslag som regeringen lägger fram. Det
            gäller kravet på lämplighet, att det skärps, att konkursfrihet
            införs som krav och att domstolen ska kunna entlediga en nämndeman
            som visar sig vara olämplig för uppdraget.
          </note>
          <note>
            Det har sagts tidigare i debatten att det är viktigt att få till
            en förskjuten valprocess och att införa obligatorisk utbildning
            för nämndemän. Det här är förslag som vi hade när vi satt som
            referensgrupp till utredningen. Vi drev dem och var allihop väldigt
            överens om dem.
          </note>
          <note>
            Jag får tacka för att regeringspartierna inte lade fram alla
            förslag som utredningen presenterade. Som Mattias sade var det
            mer eller mindre en slakt av systemet. Från Vänsterpartiets sida
            är vi väldigt glada att inte alla dessa förslag lades fram.
          </note>
          <note>
            Det lockades i utredningen med att man med den procentuella neddragningen
            skulle få mycket mer pengar över till att höja ersättningarna
            till nämndemän. Vi menar att vi minst ska bibehålla det system
            vi har i dag och att man bör se över ersättningarna för att lättare
            kunna rekrytera nämndemän inför framtiden. Men det var neddragningen
            av antalet nämndemän som skulle kunna betala höjda ersättningar.
            Det tyckte vi var väldigt olämpligt. Vi gick emot det.
          </note>
          <note>
            Det är dock viktigt med en ekonomisk översyn. Att höja arvodena
            för nämndemän tycker vi är väldigt viktigt, för nämndemannauppdraget
            behövs verkligen. Allmänhetens förtroende för den dömande makten
            är central. Allmänheten måste kunna lita på den. Det förtroendet
            kommer att vara högre med det här betänkandet och de beslut som
            vi kommer att fatta.
          </note>
          <note>
            Vänsterpartiet kommer alltid att försvara att vi har nämndemän
            i den dömande makten för att bibehålla förtroendet. Människor
            är mer skeptiska till en juridisk elit där allmänheten inte har
            någon insyn.
          </note>
          <note>
            Jag vill yrka bifall till vår reservation nr 3, som vi har gemensamt.
          </note>
          <note>
            Jag vill också ta upp den fria kvoten. För Vänsterpartiets del
            tycker vi att det vore bra att ha en fri kvot, men vi tycker att
            man tog i ganska rejält med 50 procent. Det var inte heller bara
            50, utan minst 50 procent som utredningen lade fram som förslag.
            Det är lite magstarkt för oss att börja så. Vi tycker att man
            kunde ha börjat med 20 procent för att sedan utvärdera och se
            om det blev som vi trodde. Hade det blivit bra kunde man eventuellt
            ha ökat på kvoten.
          </note>
          <note>
            Vi har också tillsammans med Miljöpartiet en reservation som
            handlar om återkoppling från domstolarna till kommunfullmäktige
            om hur nämndemännen sköter sig. Vi tycker att det är en bra reservation.
            Det behövs inte så många nämndemän som missköter sig för att det
            ska bli ganska stora rubriker i tidningen. Det har vi sett när
            det har hänt något. Då finns det också direkt krafter som snappar
            upp det här och klämmer till med att nämndemannasystemet ska bort.
            Jag vill påstå att det är väldigt få nämndemän som missköter sig
            och att det får väldigt stora rubriker de gånger de gör det. Detta
            gynnar enbart de krafter som vill ha bort detta så viktiga system.
            Därför välkomnar jag regeringens förslag till förbättringar när
            det gäller nämndemannauppdraget.
          </note>
          <note>
            (FÖRSTE VICE TALMANNEN: Får jag fråga för klarläggandets skull:
            Under punkt 3 är det väl reservation nr 2 ledamoten vill yrka
            på?)
          </note>
          <note>
            Jaha, sade jag fel? Då ber jag så mycket om ursäkt. Det gäller
            naturligtvis reservation nr 2. Jag yrkar bifall till denna.
          </note>
          <note type="speaker">
            Anf. 12 JAN R ANDERSSON (M):
          </note>
          <note>
            Fru talman! Årligen presenterar World Justice Project sitt Rule
            of Law Index. För inte så länge sedan kom den senaste rapporten.
            Återigen placerade sig Sverige i den absoluta toppen. Med lite
            kortare handläggningstider och vissa andra små justeringar hade
            Sverige kommit allra längst upp. Men när det gäller handläggningstider
            är domstolarna nu i princip i balans. För några år sedan var det
            kanske 40 000 ärenden som låg och väntade. I dag har domstolarna
            arbetat i kapp och har en bättre situation. Vi ser också att många
            av de målsättningar som regeringen satt upp för domstolarnas handläggningstider
            närmar sig de målsättningar som faktiskt ska vara de som gäller.
          </note>
          <note>
            Det är viktigt att rättsväsendet åtnjuter ett högt förtroende.
            Vi vet exempelvis att polisen enligt flera nationella mätningar
            åtnjuter ett högt förtroende som också ökat de senaste åren. Förtroendet
            för rättsväsendet är grundläggande för möjligheten till en rättvis
            process och upprättelse när brott begåtts.
          </note>
          <note>
            Men trots framskjutna placeringar i internationella mätningar
            och ökat förtroende nationellt är det viktigt att vi ständigt
            kan förbättra det rättssystem vi har. En del av detta gör vi i
            dag med den proposition angående nämndemän som vi nu ska behandla.
          </note>
          <note>
            Den svenska nämndemannatraditionen är nästan tusenårig, i alla
            fall månghundraårig. Regeringens vilja och utredarens uppdrag
            har inte varit att slakta det system som har fungerat i huvudsak
            väl under många hundra år, utan att justera små felaktigheter
            och förbättra de små delar som vi har funnit att man kan förbättra.
          </note>
          <note>
            Som många andra poängterat i talarstolen före mig är det därför
            bra att inte alla de utredningsförslag som kom fram blev verklighet.
            Exempelvis kommer nämndemän att finnas kvar i överrätter som tidigare,
            och nämndemännens medverkan i underrätter kommer inte att förändras,
            med något enstaka praktiskt undantag.
          </note>
          <note>
            Men Alliansen har funnit att det finns anledning att förändra
            delar av nämndemannauppdraget. Den uppfattningen har också ett
            brett stöd i utskottet och kammaren, möjligtvis med undantag för
            Maria Abrahamsson, som kommer att förklara detta senare.
          </note>
          <note>
            Vi menar bland annat att nämndemännens kompetens bör skärpas.
            Det är viktigt. Det bör finnas en obligatorisk utbildning för
            både nyvalda och omvalda nämndemän, inte för att nämndemännen
            ska bli jurister utan för att nämndemännen ska kunna vara goda
            nämndemän.
          </note>
          <note>
            Vi vill också skärpa kravet på lämplighet. Domstolarna kommer
            att få ett uppdrag att säkerställa nämndemännens lämplighet. De
            kommer också att kontrollera deras laglydnad genom utdrag ur belastningsregistret
            löpande. Med dagens lagstiftning kan en nämndeman endast entledigas
            om denne bedöms som uppenbart olämplig. Den som enbart bedöms
            som olämplig kan därmed kvarstå som nämndeman. Detta är en ordning
            som vi givetvis inte tycker är riktigt tillfredsställande, varför
            vi nu tar bort kriteriet om uppenbar olämplighet och ersätter
            det med olämplighet som grund för entledigande.
          </note>
          <note>
            Konkursfrihet som behörighetskrav togs bort 1969. Vi vill nu
            återinföra det. Vi tycker att det är olämpligt att en person som
            är satt i konkurs ska sitta och döma andra människor i exempelvis
            skattemål. Det kan skada förtroendet för rättssystemet och för
            enskilda domslut. Därför återinförs detta krav.
          </note>
          <note>
            Jag skulle vilja säga att Sveriges nämndemannakår i flera avseenden
            har en representation som avspeglar samhället, med ett undantag.
            Medelåldern för nämndemän är i dag 58 år, enligt utredningen.
            Det innebär väl i praktiken att medelåldern nu något år senare
            kanske är 59–60 år. Medelåldern har också blivit högre och högre
            under åren, inte bara under mandatperioden. Vi vill göra det lättare
            att uppfylla kravet att sammansättningen av nämndemannakåren ska
            vara allsidig, så att de partier och organisationer som nominerar
            personer enklare ska kunna nominera personer som bidrar till en
            sådan sammansättning.
          </note>
          <note>
            Alla vi som arbetar politiskt vet att efter val är det en hektisk
            period då många personer ska nomineras. Ofta hamnar nämndemännen
            längst ned på valberedningens lista på förslag till personer.
            Därför är det rimligt att skilja ut den processen och skjuta fram
            den till året efter. Det kommer i praktiken att innebära att det
            blir val av nämndemän både 2014 och 2015. Det senare valet kommer
            att gälla fram till 2019.
          </note>
          <note>
            Fru talman! Det finns mer vi vill göra. Ibland är det en förutsättning
            för att få en bredare rekrytering av nämndemän att se över ersättningarna.
            I dag har många helt enkelt inte råd att lämna sina arbeten för
            att ta ett nämndemannauppdrag. Det kan handla om både dålig ersättning
            och att man inte vet hur lång tid en förhandling tar. Vi ser också
            att utvecklingen i domstolarna går mot längre förhandlingstider,
            och det är svårt att planera samtidigt som arbetsgivarna många
            gånger ställer högre krav. Därför har vi gett ett uppdrag att
            se över hur ersättningarna kan förbättras på alla sätt och vis.
          </note>
          <note>
            Vi kan konstatera att svenskt nämndemannaväsen i dag bärs upp
            av en stor kader med flinka seniorer. Utan dem hade nämndemannaväsendet
            inte fungerat.
          </note>
          <note>
            Vidare är det viktigt att poängtera att nämndemannauppdraget
            inte är politiskt. Därför vill vi gärna se en öppen kvot. Det
            har vi uttryckt under många år. I utredningen om nämndemän från
            2002 reserverade vi oss tillsammans med några andra partier för
            ett sådant förslag.
          </note>
          <note>
            Vi vet också att den tidigare socialdemokratiske justitieministern
            lät göra en utredning som aldrig kom till skott, men den gick
            i alla fall vidare till en lagrådsremiss. Det var en uppfattning
            som delades av den tidigare socialdemokratiske justitieministern,
            även om den kanske inte delas av dagens socialdemokrater.
          </note>
          <note>
            Tyvärr får vi konstatera att den utredning som presenterats inte
            riktigt uppfyller de krav som kan ställas för att gå från utredning
            till lagstiftning, varför vi i dag måste lämna ytterligare utredningsuppdrag.
            Men vi hoppas att så snart som möjligt kunna komma tillbaka och
            lämna förslag om fri kvot vid tillsättning av nämndemän och ersättningar
            till nämndemän.
          </note>
          <note>
            Fru talman! Vad kan vi den sista dagen av debatter i Sveriges
            riksdag före valrörelsen konstatera när det gäller oppositionens
            rättspolitik? Den är väl minst sagt spretig.
          </note>
          <note>
            Låt mig ge ett exempel angående den fria kvoten. Ett oppositionsparti
            föreslår 0 procent, ett annat 20 procent, ett tredje 50 procent
            och ett fjärde 100 procent. Dessutom har några partier ändrat
            sig på vägen. Det måste vara svårt att gå i mer otakt än så, men
            samtidigt sammanfattar det på ett bra sätt hur rättspolitiken
            har drivits från oppositionens sida under denna mandatperiod.
          </note>
          <note>
            Fru talman! Jag vill med detta, och med glada sommarhälsningar
            till er alla, yrka avslag på alla reservationer och bifall till
            förslaget i betänkandet.
          </note>
          <note type="speaker">
            Anf. 13 JOHAN PEHRSON (FP):
          </note>
          <note>
            Fru talman! Frågan om våra nämndemän och våra domstolar är central
            i den demokratiska rättsstaten. Vilket förtroende känner människor?
            Vilket förtroende bör människor känna för hur vi dömer i våra
            domstolar? Dessa frågor avgör mycket av kvaliteten på den svenska
            demokratin.
          </note>
          <note>
            Därför är betänkandet om nämndemannauppdraget viktigt. Från åhörarplats
            har jag hittills konstaterat att det finns många spridda bilder
            av hur systemet fungerar. Någon säger att det i stort är perfekt
            och bör bevaras – gärna i en sarkofag tusen år till – medan någon
            annan tycker att det är lite problematiskt med tre vita, manliga
            pensionärer. En del påstår, kanske inte härifrån men från annat
            håll, att de sover. Det finns spridda bilder i kammaren av hur
            systemet fungerar.
          </note>
          <note>
            Jag kan konstatera från den erfarenhet jag har som enkel notarie
            vid en tingsrätt att systemet i huvudsak fungerar bra. Jag har
            sett genom åren, och även vid uppföljande möten, vilken roll nämndemannainstitutet
            har – som också finns i de flesta andra jämförbara demokratiska
            länder. Det är fråga om ett visst lekmannainflytande, en insyn
            i våra domstolar. Det är bra för att minska de problem vi har
            sett på andra håll i Europa. Det finns exempel på hur domare kan
            köpas. Det är bra att det finns nämndemän som gör att det blir
            svårare att göra sådant.
          </note>
          <note>
            Insynen stärker demokratin och rättsstaten. Det finns en uppfattning
            att det är fråga om vanliga människor som tillämpar lagen så att
            den blir någorlunda begriplig. Om man tycker att det är stereotypt
            på nämndemannabänken, som någon framförde tidigare, kan man säga
            att avdelningen svenska jurister också är någorlunda stereotyp
            i allmänhet. I synnerhet i våra domstolar är det fråga om en avsmalnad
            grupp vad gäller bakgrund, studier och levnadssituation.
          </note>
          <note>
            Vi liberaler tror att mångfald är bra, och vi tycker att nämndemannainstitutet
            spelar en viktig roll.
          </note>
          <note>
            Flera av de saker som kom fram i utredningen – fri kvot och förbättrade
            ersättningar – är fullt relevanta att titta vidare på. Det är
            inte första gången vi talar om nämndemannainstitutet. Som det
            redogjordes för tidigare tittade den tidigare socialdemokratiska
            regeringen på frågan. Man gick långt men fick inte igenom förslagen
            i den socialdemokratiska riksdagsgruppen senast Socialdemokraterna
            hade makten. Jag förstår att Socialdemokraterna tycker att det
            är viktigt att behålla systemet, och jag tycker att det är bra
            att ni söker bred enighet. Därför står Folkpartiet bakom förslaget,
            även om vi inte har gjort någon hemlighet av att vi kan tänka
            oss att genomföra vissa modifieringar på sikt.
          </note>
          <note>
            Här ska det finnas bred enighet, och vi får fortsätta arbetet.
            Jag ser fram emot att se vad Statskontoret kommer fram till när
            det gäller ersättningar och förutsättningar för rekrytering.
          </note>
          <note>
            Fru talman! Det är lätt att ställa sig bakom betänkandet och
            yrka bifall till förslaget och avslag på reservationerna. Jag
            önskar också talmannen en trevlig sommar.
          </note>
          <note type="speaker">
            Anf. 14 JOHAN LINANDER (C):
          </note>
          <note>
            Fru talman! Jag har själv aldrig varit nämndeman, men jag skulle
            gärna bli nämndeman. När jag har slutat i riksdagen kanske tiden
            medger att sitta som nämndeman.
          </note>
          <note>
            Att vara nämndeman är ett oerhört viktigt uppdrag – att döma
            andra människor. Det handlar om att döma någon från böter till
            livstids fängelse. Det handlar om att avgöra människors liv och
            framtid.
          </note>
          <note>
            Det säger sig självt att det måste vara mycket väl lämpade personer
            som ska vara nämndemän. Jag tycker ärligt talat att vi har varit
            för vaga i vilka krav som ska ställas på en nämndeman.
          </note>
          <note>
            Med den proposition som vi nu ska besluta om förstärks kraven
            på nämndemännens lämplighet för uppdraget. Domstolarna ska ha
            till uppgift att kontrollera laglydigheten, och visar sig en nämndeman
            vara olämplig för uppdraget ska personen entledigas.
          </note>
          <note>
            Vi skärper också kraven på nämndemännens lämplighet genom att
            kräva mer utbildning. Introduktions- och repetitionsutbildning
            blir obligatorisk. Det borde vara självklart att den som ska döma
            andra människor måste ha tillräcklig kunskap.
          </note>
          <note>
            Många andra har talat om de förändringar som nu genomförs, så
            jag tänkte säga något om saker som vi i nuläget inte förändrar.
          </note>
          <note>
            Den första reservationen från Miljöpartiet och Vänsterpartiet
            handlar om att domstolarna ska få ett krav på sig att varje år
            återrapportera till fullmäktige och därmed till partierna hur
            deras nämndemän sköter sig. Jag kan tycka att det är en något
            märklig prioritering av domstolarnas arbetstid. Jag tycker att
            det är bättre att domstolarna lägger all kraft de kan för att
            mål ska komma till rättegång så fort som möjligt. Det är viktigare
            än att domstolarna ska hjälpa partierna att hålla ordning på sina
            nämndemän.
          </note>
          <note>
            Den andra reservationen handlar om nämndemännens ersättning.
            Precis som vi har hört ses frågan över. Oppositionen vet att det
            är en budgetfråga som måste hanteras i samband med budgetpropositionen.
          </note>
          <note>
            Den tredje reservationen och den fjärde reservationen handlar
            om fri kvot, och jag tänkte säga något mer om den saken. Centerpartiet
            är ett av de partier som står bakom att bredda rekryteringen av
            nämndemän genom att öppna en så kallad fri kvot. Det är fråga
            om en möjlighet även för icke partiaktiva personer som inte vill
            knyta sig till ett parti att ändå kunna tjänstgöra som nämndeman
            i domstol. Självklart ska samma lämplighetsprövning gälla för
            dessa som för dem som nomineras av partierna.
          </note>
          <note>
            Jag har lite svårt att förstå den tilltro till partierna som
            framför allt Socialdemokraterna har. På vilket sätt är alla partier
            så fantastiskt bra på att nominera nämndemän att man tycker att
            ingen annan kan klara av detta? Jag tror att organisationer som
            Röda Korset, idrottsföreningar, scoutrörelsen, kyrkan och många
            andra skulle vara lika väl lämpade som partierna att nominera
            lämpliga personer att tjänstgöra som nämndemän.
          </note>
          <note>
            Vi ska inte glömma bort att vid valet 2010 fick ett nazistiskt
            parti mandat i Grästorps kommunfullmäktige. Samma parti ställer
            upp med kandidater i många kommuner i det kommande valet. Om olyckan
            är framme ska även det partiet nominera till nämndemän.
          </note>
          <note>
            Nationaldemokraterna fick utse nämndemän till Södertälje tingsrätt.
            En nämndeman har uttalat sig om homosexuella som sjuka, och en
            annan har inte ens erkänt att Förintelsen har ägt rum.
          </note>
          <note>
            Sverigedemokraterna har också utsett nämndemän som är mycket
            olämpliga. I Värmland entledigades en nämndeman för att han hade
            skickat antisemitiska mejl och uttalat sig nedsättande om homosexuella.
            I Malmö entledigades en annan av Sverigedemokraternas nämndemän
            efter rasistiska kommentarer på nätet. Andra har frivilligt avgått
            när de har förstått att de skulle entledigas.
          </note>
          <note>
            Jag har lite svårt att förstå inställningen att det bara är partier
            som är valda som skulle vara lämpade att nominera nämndemän. Jag
            tror att det finns många andra – organisationer och privatpersoner
            – som skulle kunna nominera på ett minst lika bra sätt så att
            vi får fram lämpade personer. Det är precis vad som behövs i våra
            domstolar.
          </note>
          <note>
            Vi är överens om att det ska finnas nämndemän. Men ska det fortsatt
            finnas förtroende för dem ska det inte kunna ifrågasättas om de
            personer som ska döma andra har förutfattade meningar, har rasistiska
            synpunkter eller tycker att homosexuella är sjuka, för då kommer
            förtroendet för domstolarna och nämndemannasystemet att fallera.
          </note>
          <note>
            Jag återkommer till frågan om fri kvot. Var Centerpartiet står
            är helt tydligt.
          </note>
          <note>
            Med det, fru talman, vill jag yrka bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 15 CAROLINE SZYBER (KD):
          </note>
          <note>
            Fru talman! En vanlig medborgare besöker en domstol i genomsnitt
            en gång under sin livstid. För många, både parter och vittnen,
            är det en ganska ovan situation att behöva uppträda vid en domstolsförhandling,
            och det upplevs ofta som mycket pressande.
          </note>
          <note>
            På juristlinjen hade vi väldigt mycket diskussioner om rättsväsendet,
            och en fråga som ofta kom upp var nämndemannasystemet. Jag ska
            erkänna att det fanns en stor skepsis bland mina kursare. Först
            och främst handlade det om att nämndemän inte speglade befolkningen.
            Flera har varit inne på det i dag. Det handlar om både ålder och
            etnisk bakgrund.
          </note>
          <note>
            Om man ska ta med sig någonting av det är det att ett rättssamhälle
            angår alla och att alla måste vara beredda att bidra. Jag tycker
            att det är angeläget att nämndemän representerar hela befolkningen.
            Så är det inte i dag.
          </note>
          <note>
            Visst kan man diskutera huruvida det sitter tre vita pensionärer
            som nämndemän vid ett tingsrättsmål. Men jag tror att väldigt
            många skulle tycka att det vore bra om det fanns nämndemän av
            båda könen när det handlar om mål som våldtäkter, sexuella övergrepp
            och vårdnadstvister i domstol. Frågan är om det är vi politiker
            som ska gå in och styra vilka som ska sitta där eller inte.
          </note>
          <note>
            I vissa länder är det obligatoriskt att vara en del av rättsväsendet.
            Där har man antingen ett jurysystem eller också utses nämndemän
            via lottning eller, som utredningen har varit inne på, via den
            fria kvoten. Men det man kan säga är att vare sig vi förändrar
            systemet eller inte blir 96 procent av befolkningen i dag aldrig
            nämndemän.
          </note>
          <note>
            Huvudsaken för Kristdemokraterna är att kunskapen om rättegångar
            ökar. Det skulle vara positivt om det kunde bli en del av undervisningen
            i skolan. Jag tror framför att det vore bra med en större generell
            kunskap om rättegångar. Jag tycker det vore positivt om fler skolor
            följde rättegångar och besökte en tingsrätt. Har man följt en
            rättsprocess tror jag att det blir lättare den dag man själv blir
            en del av den, vare sig man är vittne eller kallas in som part.
          </note>
          <note>
            Tyvärr är övergrepp i rättssak vanligare i dag bland unga än
            för 20 år sedan. Framför allt tror jag att det handlar om en stor
            okunskap. De unga kanske inte vet att det sms som de skickar är
            allvarligt och utgör ett brott med ganska höga straffsatser.
          </note>
          <note>
            Redan tidigare i våras debatterade vi nämndemannafrågan i samband
            med ett annat betänkande. Då talades det mycket om utbildning,
            och det har det gjorts även i dag. Jag tycker att det är viktigt
            att nämndemän får, om vi nu har det systemet, utbildning. Men
            jag tror att det också är viktigt att betona att det behövs information
            under tiden.
          </note>
          <note>
            Jag vill lyfta fram det initiativ som Domstolsverket tog tidigare
            och skickade ut ett brev till alla nämndemän och berättade om
            vikten av olika frågor, bland annat jävsfrågor. Vi har haft några
            fall som har blivit väldigt kostsamma just på grund av att folk
            har suttit på två stolar och inte varit medvetna om problematiken
            med det.
          </note>
          <note>
            Med anledning av det betänkande vi nu behandlar kan jag säga
            att jag kanske inte riktigt är förvånad över att utredningen landade
            där den landade. Det var tydligt att expertgruppen tyckte vissa
            saker och att den politiska referensgruppen, som jag satt i, tyckte
            lite andra saker. Det betänkande som vi diskuterar och det förslag
            som regeringen har lagt fram speglar det som den politiska referensgruppen
            diskuterade och tog upp. Ska vi ändra ett system gäller det att
            få en stor enighet om det. Ska vi ha kvar ett system är det också
            viktigt att det finns en bred enighet om det. Det är väl därför
            det betänkande vi nu debatterar ser ut som det gör.
          </note>
          <note>
            Att juristerna och expertgruppen hade en annan syn är kanske
            inte så konstigt, speciellt när jag tittar tillbaka på hur diskussionerna
            lät när jag gick på juristlinjen. Det viktigaste tycker jag är
            att det tillsattes en utredning. Det har tagits upp tidigare i
            debatten att Socialdemokraterna tillsatte en utredning för några
            år sedan. Jag tycker att det är bra att justitieministern tillsatte
            en utredning och att vi fick se på frågan och ta ett helhetsgrepp.
          </note>
          <note>
            Jag vill nämna, och det har jag gjort tidigare, att i en kammardebatt
            sent en torsdagskväll sade en representant för Sverigedemokraterna:
            Våra nämndemän ska döma som vi vill. Det är mycket möjligt att
            det var en felsägning en sen torsdagskväll, men jag tror det är
            viktigt med tanke på sådana uttalanden att vi alla politiska partier
            verkligen funderar på hur man utser nämndemän. Det är personer
            som vi utser, men de sitter inte på något partimandat.
          </note>
          <note>
            Problem eller inte, men lite oroad är även jag, som Centerpartiets
            Johan Linander, när vi ser att krafter som nazistiska partier
            ökar. Det finns risk att kanske även dessa gör intåg i våra domstolar
            och sitter som nämndemän i till exempel migrationsmål. Jag vill
            i alla fall lyfta fram problematiken i det.
          </note>
          <note>
            Men detta betänkande är bra, och jag tycker att det är viktigt
            att trycka på utbildningens betydelse. Även Kristdemokraterna
            hade gärna sett en höjd ersättning för det viktiga jobb som nämndemän
            gör. Men det var tydligt att det skulle vara kostnadsneutralt.
            Det behöver inte betyda att utredningen inte tycker att nämndemän
            ska få en skälig ersättning. Däremot är det viktigt att ta ansvar
            för ekonomin. Om vi inte minskar antalet nämndemän, vilket vi
            inte gör, kan vi inte höja ersättningen. Men ambitionen finns,
            och vi kommer absolut att titta vidare på detta.
          </note>
          <note>
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker">
            Anf. 16 MARIA ABRAHAMSSON (M):
          </note>
          <note>
            Fru talman! Mina invändningar mot nämndemannasystemet är rätt
            väl kända sedan tidigare. Jag vill avskaffa denna medeltida ordning
            med juridiskt oskolade lekmän som i våra domstolar sätter sig
            till doms över sina jämlikar. Men i dag ska jag inte trötta kammaren
            med alltför mycket omtugg utan uppehålla mig vid det förslag som
            nu ligger på riksdagens bord.
          </note>
          <note>
            Bakgrunden är att Straffprocessutredningen i mars förra året
            föreslog att nämndemännen skulle avskaffas i hovrätterna och i
            kammarrätterna. I juni, två månader senare, föreslog Nämndemannautredningen
            samma sak, det vill säga att nämndemän inte ska medverka i hov-
            och kammarrätter.
          </note>
          <note>
            Systemet med lekmannadomare i överrätt har ingen historisk förankring
            alls, till skillnad mot i tingsrätterna, utan den reformen genomfördes
            på 1970-talet med syftet att minska domstolarnas självständiga
            kraft. Också hovrätterna skulle inrätta sig i ledet och bli mer
            mottagliga för så kallade politiska signaler. Det var motivet
            för nämndemän i hovrätterna.
          </note>
          <note>
            Beklagligt nog, konstaterar jag, har regeringen inte anammat
            vare sig Straffprocessutredningens eller Nämndemannautredningens
            förslag i just den delen.
          </note>
          <note>
            Propositionen som riksdagen ska besluta om i eftermiddag innehåller
            i och för sig välkomna skärpningar – jag håller med om det – vad
            gäller krav på nämndemäns lämplighet, möjligheten att lättare
            göra sig av med dem när de är olämpliga och ett förtydligande
            av uppdraget, som då inte ska uppfattas som politiskt.
          </note>
          <note>
            Detta är jättebra, verkligen, i alla fall i ett första steg.
          </note>
          <note>
            Men tyvärr har regeringen inte rört systemet med nämndemän i
            hovrätterna. Varför har man inte gjort det? Ja, vi har hört många
            förklaringar här inne. Men en som inte har nämnts är att det är
            politiskt väldigt känsligt, särskilt ett valår. Och nämndemännen
            har en välorganiserad lobbyverksamhet, samtidigt som det i alla
            partier finns en tveksamhet inför att göra sig av med möjligheten
            att belöna trotjänare med ett uppdrag som nämndeman.
          </note>
          <note>
            Det har vi inte hört någonting om här i dag innan jag säger det.
            Men det är också sant.
          </note>
          <note>
            Fast den formella motiveringen för att nämndemän ska delta i
            hovrättens avgöranden är att de bidrar till ökad insyn och garanterar
            att domstolarna dömer i linje med allmänna värderingar i samhället,
            allmänhetens värderingar. På så sätt är det tänkt att allmänheten
            ska få större förtroende för rättskipningen. Det har vi också
            hört här.
          </note>
          <note>
            Men, fru talman, efter valet i höst måste vi här inne och utanför
            riksdagen kallt räkna med en ökning av nämndemän inte bara från
            Sverigedemokraterna, som vi har hört här, utan också från det
            ultranationalistiska Svenskarnas parti och från det extremfeministiska
            partiet FI. De kan bli nämndemän i våra domstolar.
          </note>
          <note>
            Det är ju så att alla partier som röstas in i kommuner och landsting
            också har rätt att nominera nämndemän till både underrätterna
            och överrätterna, och även till migrationsdomstolen. En sådan
            ordning kan, när man tänker efter, allvarligt skada allmänhetens
            förtroende för hela Domstolssverige.
          </note>
          <note>
            För min del tänker jag fortsätta att driva på för att landets
            rättskipning ska förbehållas juridiskt utbildade personer. Arbetet
            med att åstadkomma en förändring blir dessutom bara mer angeläget
            ju fler nämndemän som rekryteras från politiskt obskyra partier.
            Så, ja, jag vidhåller att systemet bör avskaffas.
          </note>
          <note>
            I ett första steg vore det naturligt att börja den avvecklingen
            i hovrätterna och kammarrätterna, precis som Straffprocessutredningen
            och Nämndemannautredningen föreslog. Men i väntan på att det politiska
            modet – jag tror att det är vad det ytterst handlar om – infinner
            sig har jag bara att acceptera situationen.
          </note>
          <note type="speaker">
            Anf. 17 MATTIAS JONSSON (S) replik:
          </note>
          <note>
            Fru talman! Jag kan inte låta bli att begära replik, för jag
            tycker att den här debatten börjar bli lite grann av en parodi.
          </note>
          <note>
            Regeringen lägger fram en proposition, och vi sitter här med
            ett betänkande på bordet. Sedan går alliansföreträdarna upp gång
            efter annan och tar avstånd från sina egna förslag i betänkandet,
            som man säger sig stå bakom.
          </note>
          <note>
            Jag måste ställa en konkret fråga till Maria Abrahamsson, för
            tydlighetens skull: Tar du avstånd från och vill avveckla hela
            nämndemannasystemet? Det skulle vara intressant att få en ytterligare
            förklaring om det.
          </note>
          <note>
            Det började med att Jan R Andersson gick upp och sade ungefär
            att vi får göra ett bokslut av Alliansens politik och visa på
            splittring. Sedan gick Johan Linander upp och tog avstånd från
            delar av sitt eget betänkande, liksom Caroline Szyber i andra
            delar av betänkandet. Och nu vill Maria Abrahamsson, som jag uppfattar
            det, avskaffa hela systemet. Tala om splittring!
          </note>
          <note type="speaker">
            Anf. 18 MARIA ABRAHAMSSON (M) replik:
          </note>
          <note>
            Fru talman! Det är helt rätt. Jag har sagt i kanske tio års tid
            att jag tycker att detta system är fel. Jag ställer mig bakom
            betänkandet.
          </note>
          <note>
            Jag är fullt nöjd med att få den här diskussionen i kammaren.
            Jag är mycket glad att jag fick en replik över huvud taget – det
            hade jag inte väntat mig. Ni ledamöter brukar sitta stumma och
            bara titta när jag talar om det jag tycker är sanning. Många gånger
            känner jag att det kanske är någon som håller med mig, men man
            säger inget.
          </note>
          <note>
            Jag står bakom Alliansens förslag, absolut, och jag har ändå
            min linje. Vi i Alliansen har ganska högt i tak – vi får tycka
            lite olika.
          </note>
          <note>
            Jag tycker inte att detta är en fråga att backa ifrån när jag
            har byggt upp så mycket argumentation och så mycket förtroende
            inom Domstolssverige för frågan. Jag märker också, eftersom jag
            har följt frågan nära under lång tid, att det finns en vindkantring
            bland jurister som tidigare inte har velat säga vad de egentligen
            tycker men som i dag gör det. De två utredningar som delvis ligger
            till grund för betänkandet har resonemang som vi inte kunde läsa
            för 10–20 år sedan.
          </note>
          <note>
            Att jag i dag lägger fokus på hovrätterna beror på att systemet
            med nämndemän i hovrätterna inte har någonting att göra med historisk
            tradition, utan det är en rent politisk reform som infördes på
            1970-talet för att politiskt styra även hovrätterna. Det tycker
            inte jag att vi ska göra. Det är tveksamt utifrån ett Europarättsligt
            perspektiv.
          </note>
          <note type="speaker">
            Anf. 19 MATTIAS JONSSON (S) replik:
          </note>
          <note>
            Fru talman! När vi stod här i kammaren för ett par veckor sedan
            kom det också upp att oppositionen har olika uppfattningar. Då
            visade det sig att även allianspartierna har olika uppfattningar,
            och Johan Linander uttryckte det som en liten lärdom: Vi är ju
            olika partier, och vi har olika uppfattningar. Vi sitter och förhandlar,
            och sedan kommer vi fram till gemensamma förslag som vi står bakom.
          </note>
          <note>
            Självklart fungerar det likadant i oppositionen när vi lägger
            fram gemensamma förslag. Vi kan ha olika utgångspunkter, och sedan
            diskuterar vi och har gemensamma uppfattningar.
          </note>
          <note>
            Men när vi i detta fall hör Maria Abrahamsson stå i talarstolen
            och prata om extrema uppfattningar, och hon nämner FI och andra
            politiska organisationer och ställningstaganden som extrema, vill
            jag påstå att Maria Abrahamsson själv står för den extrema uppfattningen
            här i kammaren i dag. Det finns ändå en bred politisk enighet
            om ett nämndemannasystem så som det ser ut, även om man har andra
            uppfattningar i vissa delar, som vi kunde höra. Det är väl den
            extrema uppfattningen.
          </note>
          <note>
            Jag tycker återigen att vi ska vara stolta över det system vi
            har, värna om det, stå fast vid det och ha en bred överenskommelse.
          </note>
          <note>
            Sedan kan jag väl säga att det är bra när man är tydlig och talar
            om vad man tycker och vill. Men kom inte med några politiska cirkuskonster
            och anklaga oppositionen för splittring! Då blir det nästan en
            pajasdebatt, som jag tycker är onödig.
          </note>
          <note type="speaker">
            Anf. 20 MARIA ABRAHAMSSON (M) replik:
          </note>
          <note>
            Fru talman! Först vill jag bara säga att jag är mycket tacksam
            och smickrad över att bli tillskriven denna tunga betydelse i
            debatten. Du har din egentliga motdebattör från allianspartierna
            i ditt utskott, Mattias Jonsson, men jag är smickrad. Jag förstår
            att jag har trampat på en väldigt öm tå. Jag trampar gärna på
            den en gång till, kan jag säga.
          </note>
          <note>
            Faktum är ju att från och med valet i höst – okej, kanske med
            ett års fördröjning – har vi ett extremfeministiskt parti som
            kommer att ha möjlighet att nominera nämndemän till våra domstolar.
            Vi har Svenskarnas parti, ultranationalistiskt, som kommer att
            kunna nominera nämndemän till våra domstolar. Är jag extrem om
            jag tycker att det är fel? Vad är då ni?
          </note>
          <note type="speaker">
            Anf. 21 CAROLINE SZYBER (KD):
          </note>
          <note>
            Fru talman! Ja, Mattias Jonsson, man kan ju begära replik om
            man vill säga saker i stället för att ta det i ett annat replikskifte.
          </note>
          <note>
            Jag tycker att det är att rekommendera att man läser de betänkanden
            som vi debatterar. Du kan läsa på s. 11, där vi redogör för utskottets
            ställningstagande. Där står det klart och tydligt att frågor om
            antalet nämndemän, deltagande i mål i domstolar och ersättning
            bereds inom Regeringskansliet. Det betyder alltså att frågan fortsatt
            bereds och problematiseras.
          </note>
          <note>
            Det är precis det vi allianspartier har gjort här i dag. Du och
            jag, som båda satt i den politiska referensgruppen, kan ju också
            vara ärliga med att vi diskuterade väldigt lite de risker som
            finns med att vissa extrema partier kommer in. Det pratade vi
            inte speciellt mycket om i utredningen, och då tycker jag att
            det är viktigt att vi som politiker tar upp det här.
          </note>
          <note>
            Jag kan själv känna stor oro över att till exempel Svenskarnas
            parti ska få sitta och döma i migrationsmål. Det måste jag kunna
            få ta upp i kammardebatten. Det blir väldigt speciellt när ni
            säger att det skulle visa på en splittring. Det enda vi gör är
            att vi problematiserar frågan ur olika vinklar, och det tror jag
            är sunt.
          </note>
          <note>
            Det är faktiskt så att den här utredningen är tydlig med att
            säga att det här är en period där man ger politiska partier en
            liten fingervisning om att nämndemännen måste spegla befolkningen
            i landet bättre. Gör de inte det, ja, då kanske man får se till
            att ändra det system som råder. Det framgår av betänkandet, och
            det är också det som vi i Alliansen på olika sätt har problematiserat.
          </note>
          <note>
            Man kan inte luta sig tillbaka och säga: Det här var en utredning.
            Allting är bra. Nu är vi nöjda. För mig och övriga Alliansen är
            det viktigt att vi följer frågor. Landar man inte rätt i känsliga
            frågor – som nämndemannafrågan i vissa fall är, beroende på vilka
            partier som kommer in – måste man ibland vara beredd att ändra
            sig.
          </note>
          <note type="speaker">
            Anf. 22 LENA OLSSON (V) replik:
          </note>
          <note>
            Fru talman! Jag blir liksom tvingad att ta replik när du, Caroline
            Szyber, tar upp att referensgruppen inte diskuterade de mer eller
            mindre rasistiska partierna och olämpligheten i att de kanske
            kommer in. Det diskuterade vi vid ett flertal tillfällen. Du var
            ju heller inte med på alla möten.
          </note>
          <note type="speaker">
            (CAROLINE SZYBER (KD):
          </note>
          <u who="unknown" xml:id="i-4eb558654d8db72e-0">
            <seg>
              Jo, det var jag.)
            </seg>
          </u>
          <note>
            Hur kort minne har du? Jag vet i alla fall tre möten där vi diskuterade
            det här ganska genomgående. Jag vill säga det här i talarstolen
            så att det inte missuppfattas. Jag kommer mycket väl ihåg att
            vi diskuterade det ganska uttömmande.
          </note>
          <note type="speaker">
            Anf. 23 CAROLINE SZYBER (KD) replik:
          </note>
          <note>
            Fru talman! Jag tackar Lena Olsson för att hon berättar vilka
            möten jag var med på och inte. Jag var med på alla möten. Det
            jag kan säga är att det berördes, men det diskuterades inte alls
            i den omfattning som jag tror att det hade diskuterats om det
            hade sett ut som det gör i dag.
          </note>
          <note>
            Vi berörde problematiken, men jag står fast vid att jag inte
            tycker att vi hade tillräckligt djupgående och långtgående diskussioner
            om problemen med att vissa nämndemän, beroende på vilka partier
            som kommer att komma in i fullmäktige, kommer att få sitta och
            döma i migrationsmål. Hade vi verkligen haft så långtgående diskussioner
            som det sägs här att vi hade, då förstår jag inte att man inte
            gjorde de förändringarna.
          </note>
          <note>
            Visst, vi berörde frågan. Vi tangerade frågeställningarna. Men
            jag tycker inte, och det är det jag försöker belysa, att vi ska
            vara nöjda och luta oss tillbaka i och med det. Jag tror, och
            det är precis det Maria Abrahamsson också är inne på, att beroende
            på hur det ser ut efter höstens val är det mycket möjligt att
            vi måste ta upp och diskutera frågorna igen. Det är precis det
            vi försöker trycka på.
          </note>
          <note>
            Det är likadant med det jag tog upp i mitt anförande – att jag
            tycker att ersättningen till nämndemän ska höjas. Bara för att
            det har lagts fram en utredning behöver det inte betyda att det
            är det som gäller.
          </note>
          <note>
            Om man har en hög ambition, vilket vi har, och vill ha ett rättssäkert
            rättsväsen gäller det också att man följer frågor över tid. Är
            det så att politiska företrädare gör felsägningar eller återigen
            råkar säga att deras nämndemän ska döma, då måste man såklart
            vara beredd att ompröva systemet. Beroende på vilka partier som
            kommer in och hur de nämndemännen sköter sig måste man såklart
            vara beredd att ta upp frågan igen.
          </note>
          <note>
            Så visst, vi berörde frågeställningen men inte alls i den utsträckning
            som vi hade gjort om det hade sett ut så som det gör nu i vissa
            kommuner i opinionsundersökningarna.
          </note>
          <note type="speaker">
            Anf. 24 LENA OLSSON (V) replik:
          </note>
          <note>
            Fru talman! Vi kanske gör olika bedömningar av hur man diskuterar
            frågor i referensgruppen.
          </note>
          <note>
            Jag vet att jag personligen tog upp det här vid tre tillfällen.
            Då hade det väl varit på sin plats att du, Caroline Szyber, hade
            tagit upp det och tryckt på ännu mer. Jag hade backat upp dig,
            garanterat – till hundra procent hade jag backat upp dig om du
            hade drivit på ännu mer. Men det gjorde du inte – inte heller
            du – enligt dig själv.
          </note>
          <note>
            Jag tycker att det här är ett allvarligt problem, och en del
            i det har vi skärpt till. Sedan är det väl alltid så med ett lagförslag
            eller en lagstiftningsprocess att vi har stiftat lagar som har
            visat sig slå fel. Jag har inte märkt att det är så djävla omöjligt
            att ändra det.
          </note>
          <note type="speaker">
            Anf. 25 FÖRSTE VICE TALMANNEN:
          </note>
          <note>
            Nu vaktar vi språket.
          </note>
          <note type="speaker">
            Anf. 26 CAROLINE SZYBER (KD) replik:
          </note>
          <note>
            Fru talman! Nej, jag har varit öppen, och jag har förankrat det
            hos vår partisekreterare. Kristdemokraterna är också det parti
            som har vågat ompröva synen på nämndemän sedan diskussionen för
            några år sedan, då vi som parti föreslog lottning.
          </note>
          <note>
            Vi från Kristdemokraterna är tydliga: Vi tycker inte att man
            behöver nämndemän i överrätt. Det problematiserade jag tydligt
            på alla möten. Jag var också tydlig i fråga om problematiken med
            nämndemän när det gäller både migrationsmål och skattemål.
          </note>
          <note>
            Skattemål är så pass komplexa att även de nämndemän som sitter
            i dem ofta säger att de har svårt att förstå helheten i de målen.
          </note>
          <note>
            Man kan alltså inte säga att jag inte har berört det här. Jag
            från Kristdemokraterna var tydlig med att jag ville se förändringar
            i det system som var. Det var också precis det jag belyste. Jag
            tror att i sinom tid kommer jag och Kristdemokraterna att få rätt
            i frågan när vi ser vilka personer som sitter och dömer. Visst,
            de kommer i sinom tid att ses som olämpliga, men innan dess kommer
            de att ha gjort tillräckligt mycket skada för att vi ska få ta
            den här politiska debatten igen.
          </note>
          <note type="speaker">
            Anf. 27 MATTIAS JONSSON (S) replik:
          </note>
          <note>
            Fru talman! Att jag gick upp och tog replik på Maria Abrahamsson
            var för att jag tycker att i den här debatten, i den här kammaren,
            i den här diskussionen, har hon de extrema uppfattningarna i förhållande
            till vad betänkandet i grunden står bakom.
          </note>
          <note>
            Ni går upp och anklagar oss. Jag tycker inte att ni kan komma
            dragande med den typen av argumentation, att vi från oppositionen
            är splittrade, när ni själva har lyft ut för vidare beredning
            frågor som ni inte är överens om eller kan komma fram till att
            lägga med i en proposition som i det här fallet ligger i ett betänkande
            som vi debatterar i dag. Ni hänskjuter de frågorna till framtiden.
            Jag kan inte tolka det på annat sätt än att det beror på att ni
            själva efter den debatt som har varit här står med olika uppfattningar
            och inte kan enas om frågeställningarna.
          </note>
          <note type="speaker">
            Anf. 28 CAROLINE SZYBER (KD) replik:
          </note>
          <note>
            Fru talman! För det första tycker jag att vi ska lägga bort uttryck
            som extrema uppfattningar när det gäller partierna som har samlats
            här i kammaren. Det är andra partier som har mer extrema uppfattningar,
            och det är det vi har problematiserat.
          </note>
          <note>
            Sedan var vi från Alliansen, såväl Johan Pehrson, Jan R Andersson
            och Johan Linander som jag, tydliga med att det här systemet,
            nämndemannasystemet, kräver en bred politisk överenskommelse.
            Det var därför vi hade en utredning med en politisk grupp som
            fick tycka till, och det är därför vi har landat i det betänkande
            som vi har lagt fram i dag.
          </note>
          <note>
            I de här frågorna fanns det en stor samsyn, och det är därför
            man lägger fram det här. Det behöver inte betyda att man har arbetat
            klart med alla frågor. Det är precis därför man också säger att
            några frågor kommer att beredas vidare. Ersättningsfrågan är en
            sådan fråga.
          </note>
          <note>
            Det var väldigt tydligt i de direktiv som utredningen fick att
            det skulle vara en kostnadsneutral lösning. Det innebär att om
            antalet nämndemän minskade kunde utredningen också föreslå högre
            ersättning. Om man inte gör så – alltså som det är nu, när man
            har kvar befintligt antal nämndemän – kan man inte inom ramen
            höja ersättningarna. Men det behöver inte betyda att vi inte vill
            höja ersättningarna. Det har vi alla varit tydliga med.
          </note>
          <note>
            Det är likadant när det gäller utbildning. Vi föreslår ett antal
            förändringar när det gäller utbildningen, men vi kanske ser att
            det behöver göras mer. De senaste åren har vi sett att det har
            kommit in en jävsproblematik som inte alls har tagits upp i den
            utsträckning som hade varit önskvärd i utbildningen. Då får man
            lägga till det.
          </note>
          <note>
            Det är precis så vi jobbar. Vi vill i den här frågan ha en bred
            politisk samsyn. När vi eftersträvar det försöker man nu från
            oppositionens och Socialdemokraternas håll göra gällande att det
            betyder att vi har splittringar. Snarare handlar det om att vi
            har försökt vara lyhörda och nå en samsyn bland alla partier i
            den politiska referensgruppen.
          </note>
          <note type="speaker">
            Anf. 29 MATTIAS JONSSON (S) replik:
          </note>
          <note>
            Fru talman! I mitt anförande sade jag att jag välkomnar regeringens
            ställningstagande att värna om nämndemannasystemet. Jag välkomnar
            också att betänkandet visar att regeringen har varit lyhörd och
            lyssnat på de förslag vi under den här mandatperioden har lagt
            fram vid ett flertal tillfällen om en tydligare obligatorisk och
            generell utbildning innan man tillträder sitt nämndemannauppdrag.
            Vi får se till att få en förskjuten valprocess, så att vi kan
            få bättre fokus och förhoppningsvis höja förtroendet för systemet
            och underlätta för våra nämndemän. Arvodesfrågan är också något
            som vi i flera år har motionerat om att vi behöver se över.
          </note>
          <note>
            Utredningen sade att det inte skulle bli någon kostnadsökning.
            Om jag inte minns fel gick man i stället med 25 miljoner plus
            för att man drog ned så mycket, och sedan lade man till i arvodesdelen.
          </note>
          <note>
            Återigen kan jag bara konstatera att vi har ett betänkande på
            bordet. Vi blir anklagade för att inte vara överens. Jag kan också
            konstatera att allianspartierna har lyft upp ett antal frågor
            för beredning som man inte har lyckats lägga fram på riksdagens
            bord. Det är bra med politisk enighet, men det blir lite konstigt
            när man går upp i talarstolen och tar avstånd från delar i det
            betänkande man själv lägger fram.
          </note>
          <note type="speaker">
            Anf. 30 CAROLINE SZYBER (KD) replik:
          </note>
          <note>
            Fru talman! Vi tar inte avstånd. Vi problematiserar. Det är nog
            sunt att göra det.
          </note>
          <note>
            Vi är ju fyra allianspartier, och vi tycker olika. Ni är tre
            olika oppositionspartier, och ni tycker olika. Bland annat tycker
            ni väldigt olika i nämndemannafrågan, vilket också märktes i den
            politiska referensgrupp som vi båda satt i.
          </note>
          <note>
            Jag vill avsluta där Mattias började med att säga att jag är
            positiv till att regeringen i det här fallet var så lyhörd till
            att lyssna till den parlamentariska gruppen och försöka hitta
            en samsyn mellan alla de åtta partier som satt i utredningen och
            därför har lagt fram det här förslaget. Sedan finns det ett antal
            frågor som man kommer att jobba vidare med där vi inom Alliansen
            kanske har olika perspektiv, där du och jag har olika perspektiv
            och där det även finns olika perspektiv bland de rödgröna. Det
            är inte så konstigt.
          </note>
          <note>
            Det viktigaste var dock att vi började göra ett omtag. Det var
            detta jag försökte problematisera i mitt anförande, och det är
            detta som betänkandet innebär.
          </note>
          <note>
            Detta är en fråga som jag är helt övertygad om att vi kommer
            att komma tillbaka till. Jag tycker att det var ett bra första
            steg att bereda frågan och lägga fram dessa förslag.
          </note>
          <note type="speaker">
            Anf. 31 JAN R ANDERSSON (M):
          </note>
          <note>
            Fru talman! Mattias Jonsson höjde nivån lite i debatten. Om han
            har synpunkter på ett inlägg av någon ledamot är det dock bättre
            att han tar replik just på den ledamoten. Nu tar jag själv replik
            på Mattias Jonsson i den här formen, alltså som ett nytt anförande.
          </note>
          <note>
            Jag nämnde att det finns en uppenbar splittring när det gäller
            rättspolitiken. Det är möjligt att vissa socialdemokrater har
            synpunkter på det. Jag drar mig till minnes exempelvis den övning
            vi hade i går om datalagringsdirektivet, där delar av oppositionen
            tycker att det är helt okej att polisen fråntas de verktyg som
            egentligen är de enda man kan använda för att komma till rätta
            med barnpornografibrott och andra allvarliga sexövergrepp.
          </note>
          <note>
            Vi kan ta frågan om livstidsstraff. Där har Alliansen enat fått
            fram ett betänkande som säger att normalstraffet för mord ska
            vara livstidsstraff.
          </note>
          <note>
            Vi kan ta frågan om halvtidsfrigivning, som skulle kunna bli
            spännande när det gäller hur man ska gå vidare i en eventuell
            regeringssituation. Ska man ha halvtidsfrigivning, eller ska man
            ha kvar den frigivningstid som gäller i dag?
          </note>
          <note>
            Vi kan ta narkotikabrott. Ska narkotika för eget bruk legaliseras?
            Vi har sett att detta är ett av de viktigaste instrumenten för
            att polisen ska kunna beivra och bekämpa narkotika i vårt samhälle.
            Ska vi ta bort det instrumentet?
          </note>
          <note>
            Vi kan gå vidare och se på många andra förslag. Exempelvis skulle
            man kunna titta på Socialdemokraternas 100-punktsprogram. Vi kan
            se att de flesta av de punkterna är hämtade direkt ur Alliansens
            politik. Mycket är sådant som vi moderater under många år har
            stått för. Det är väl tacksamt att Socialdemokraterna står nära
            Alliansen och Moderaterna i de här frågorna, men det visar inte
            på att man har särskilt mycket egen politik.
          </note>
          <note>
            Jag tycker att Maria Abrahamsson är en frisk fläkt som med klokskap
            och engagemang tar sig an de här frågorna. Det är faktiskt något
            man får göra i vårt parti. Vi tycker att det är bra att man breddar
            debatten. Jag delar i många meningar Maria Abrahamssons ståndpunkter.
            Framför allt delar jag hennes uppfattning att Svenskarnas parti
            är ett extremt parti, vilket Jonsson inte verkar hålla med om.
            Extrema partier ska vi försöka hålla utanför den här kammaren
            och också utanför våra domstolar.
          </note>
          <note>
            Överläggningen var härmed avslutad.
          </note>
          <note>
            12 § Förlängd övergångstid för tillämpning av vissa bestämmelser
            i polisdatalagen
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            13 § Skärpningar i vapenlagstiftningen
          </note>
          <note type="speaker">
            Anf. 32 ELIN LUNDGREN (S):
          </note>
          <note>
            Fru talman! I justitieutskottets sista betänkande för den här
            mandatperioden behandlar vi propositionen Skärpningar i vapenlagstiftningen
            . Vi socialdemokrater har länge påtalat problematiken med illegala
            vapen som florerar och ställer till stor skada. Jag tror att alla
            har uppmärksammat att vi med jämna mellanrum får illegala skjutningar
            rapporterade. Ofta sker de på allmän plats och ibland med mycket
            otäck utgång. Sedan tidigare vet forskarna att illegala skjutvapen
            används i majoriteten av de i snitt 15 till 20 fall av dödligt
            våld som sker med skjutvapen årligen i Sverige.
          </note>
          <note>
            En rapport som kom från Brottsförebyggande rådet för något år
            sedan visade att dödligt våld kopplat till kriminella konflikter
            har ökat med drygt 50 procent sedan 1990-talet. Så kan det inte
            få fortsätta.
          </note>
          <note>
            Regeringen har nu utrett vapenlagstiftningen i omgångar sedan
            2009. Vi tycker det har varit olyckligt att inriktningen tidigare
            inte har legat hårt på de illegala vapnen utan i stället på legala
            vapen och deras användning. Därför är det bra att fokus den här
            gången är på just illegala vapen och i linje med det som vi Socialdemokrater
            föreslagit i flera år.
          </note>
          <note>
            Vi tycker det är bra att vi äntligen får till ett skärpt straff
            för vapenbrott. Det lägsta straffet för grovt vapenbrott höjs
            från fängelse i sex månader till fängelse i ett år, och så införs
            brottet särskilt grovt vapenbrott med fängelsestraff på mellan
            tre och sex år. Men vi hade önskat ännu fler åtgärder.
          </note>
          <note>
            Till exempel anser vi att tvångsmedel som hemlig avlyssning av
            elektronisk kommunikation eller teleavlyssning ska kunna användas
            redan vid grovt vapenbrott. Det ger polisen ännu bättre förutsättningar
            att utreda och lagföra kriminella som hanterar illegala vapen.
            Det blir tyvärr inte möjligt med det här förslaget. Det kommer
            att behövas en mycket stor mängd vapen för att göra det möjligt.
          </note>
          <note>
            En annan åtgärd är att vi vill ge tullen bättre förutsättningar
            att stoppa införseln av illegala vapen. Vi vill att tullen ska
            få inskrivet i sitt regleringsbrev att särskilt jobba med att
            förhindra vapensmuggling. I dag är narkotika, alkohol och tobak
            prioriterade, men vi ser också att jakten på illegala vapen behöver
            intensifieras. Vi tycker också att tullen ska få större möjlighet
            att kontrollera id-handlingar för personer som tas ut för tullkontroll.
          </note>
          <note>
            Jag står bakom våra båda reservationer men yrkar här bifall bara
            till reservation 1.
          </note>
          <note type="speaker">
            Anf. 33 RICHARD JOMSHOF (SD):
          </note>
          <note>
            Fru talman! Sverigedemokraterna är ett parti som består av många
            sport- och jaktskytteengagerade medlemmar. Tillsammans har vi
            fattat beslut om att vi inte kommer att stödja några förslag som
            inskränker vapenägandet för Sveriges sportskyttar och jägare på
            ett, vad vi kallar, orimligt sätt. Det svenska jakt- och målskyttet
            är nämligen en del av vårt kulturarv, och vi behöver vara mycket
            rädda om det. Därför väljer vi att motsätta oss alla onödiga och
            felriktade inskränkningar av det legala vapenägandet.
          </note>
          <note>
            Det är också av den anledningen vi tycker att det är bra att
            många av de kritiserade förslag som tidigare kommit från regeringens
            utredning är bortplockade i propositionen. Samtidigt återstår
            det ett förslag som vi inte kan ställa oss bakom, nämligen det
            om auktorisation.
          </note>
          <note>
            Regeringen föreslår ett system där skyttesammanslutningar, alltså
            förbund och föreningar, i framtiden måste auktoriseras av Rikspolisstyrelsen
            innan de får inneha vapen. Kraven för auktorisation föreslås vara
            att sammanslutningen är en stabil organisation, att den bedriver
            skytteverksamhet och har hög säkerhet. Det låter naturligtvis
            väldigt bra. Till saken hör att det är samma krav som skyttesammanslutningar
            måste uppfylla i dag.
          </note>
          <note>
            Förslaget kan därför verka harmlöst, om än lite onödigt. Regeringen
            skriver faktiskt själv till och med att systemet för auktorisation,
            som föreslås av utredningen, i stort motsvarar dagens ordning.
            Men här kommer den springande punkten. Exakt hur kraven när det
            gäller stabil organisation, bedrivande av skytteverksamhet och
            säker vapenhantering ska utformas i framtiden anges inte i propositionen.
            I stället avser regeringen att bemyndiga polisen att meddela föreskrifter
            om närmare krav i efterhand.
          </note>
          <note>
            På så sätt kringgår regeringen riksdagens granskning av om de
            specificerade kraven kommer att vara väl utformade eller om de
            tvärtemot kommer att påverka Sveriges jakt- och sportskyttar negativt.
          </note>
          <note>
            Fru talman! Det finns till och med farhågor hos en del av de
            jakt- och skyttevänner som vi har talat med för att detta kan
            vara ett medvetet sätt för regeringen att i efterhand införa vissa
            av de begränsningar som plockades bort från propositionen.
          </note>
          <note>
            Liksom remissinstanserna Förvaltningsrätten i Uppsala, Naturvårdsverket,
            Jägarnas Riksförbund och Sveriges Vapenägares Förbund anser vi
            att regeringen naturligtvis borde ha redovisat kriterierna för
            auktorisation öppet i propositionen så att vi hade kunnat ta ställning
            till dem här och nu.
          </note>
          <note>
            Vi yrkar därför avslag på de delar i propositionen som rör förslaget
            om auktorisation, i varje fall så som förslaget ser ut i dag.
          </note>
          <note>
            Fru talman! Jag vill kort nämna det ökade antalet skjutningar
            runt om i Sverige. Det är inte så, om nu någon trodde det, att
            skjutningarna har med det legala vapenägandet att göra, utom möjligtvis
            i något enstaka undantagsfall. Det är inte så att de uppgörelser
            vi allt oftare ser på gator och torg är uppgörelser mellan illasinnade
            sportskyttar och jägare. Det rör sig i stället om uppgörelser
            mellan olika kriminella grupper.
          </note>
          <note>
            Att denna organiserade brottslighet har kunnat växa sig stark
            i Sverige är inte konstigt, med tanke på att såväl nuvarande som
            tidigare regeringar monterat ned vårt gränsskydd så till den grad
            att det strömmar in illegala vapen men också knark och illegala
            invandrare till Sverige. Vi vet till och med vilket specifikt
            område de flesta av de illegala vapnen kommer ifrån, nämligen
            västra Balkan, enligt polisens sakkunniga.
          </note>
          <note>
            Det är av denna anledning vi stöder reservation 1, som innebär
            att polisen ska få använda telefonavlyssning redan vid grovt vapenbrott.
            Förslaget ligger helt i linje med vad Sverigedemokraterna anser
            i frågan. När vi tidigare har lagt fram liknande förslag här i
            riksdagen har samtliga partier sagt nej. Det är därför glädjande
            att Socialdemokraterna nu delar Sverigedemokraternas åsikt i frågan.
            Att man gör det lättare för polisen att använda hemliga tvångsmedel
            mot grovt kriminella kommer att underlätta för polisen i kampen
            mot den organiserade brottsligheten. Jag är helt övertygad om
            det.
          </note>
          <note>
            Sverigedemokraterna har också vid flera tillfällen föreslagit
            ett återupprättat och stärkt gränsskydd, inte minst i kampen mot
            den organiserade brottsligheten. Därför stöder vi dessutom reservation
            3, som syftar till att ge tullen bättre förutsättningar att stoppa
            införseln av illegala vapen.
          </note>
          <note>
            Fru talman! Det är naturligtvis av största vikt att vi bekämpar
            den grova brottsligheten och att vi gör allt som står i vår makt
            för att få bort de illegala vapnen från gator och torg. Samtidigt
            är det viktigt att den stora grupp skötsamma medborgare som utövar
            sport- eller jaktskytte eller har ett historiskt intresse och
            samlar gamla vapen ges möjlighet att fortsätta med detta.
          </note>
          <note>
            Bara hos Polismyndigheten i Stockholms län hade man i början
            av året en kö om 5 000 liggande ärenden gällande vapenlicenser.
            Det kan gå flera månader innan man ens får en tilldelad handläggare.
          </note>
          <note>
            Jag vill därför avsluta med att yrka på att regeringen ska återkomma
            med ett förslag om att minska polisens handläggningstider för
            vapenlicenser.
          </note>
          <note>
            Med detta sagt vill jag yrka bifall till reservationerna 2,3
            och 4 i betänkandet.
          </note>
          <note type="speaker">
            Anf. 34 PATRICK RESLOW (M):
          </note>
          <note>
            Fru talman! I det nu aktuella betänkandet går alliansregeringen
            vidare med ytterligare straffskärpningar, denna gång för vapenbrott.
            Skälet för detta är framför allt att straffet för vapenbrott inte
            har ändrats på 20 år samtidigt som vi har sett förändringar i
            samhället som påverkar synen på just denna brottslighet. En sådan
            är användandet av skjutvapen.
          </note>
          <note>
            Signalerna från rättsväsendet är tydliga. Våldsbenägna kriminella
            personers användning av skjutvapen ökar. Vi har också sett under
            senare tid att det har förekommit ett stort antal skjutningar
            i Stockholm, Göteborg och Malmö. Flera skjutningar bedöms dessutom
            vara gängrelaterade. Och i den officiella brottsstatistiken för
            2013 visar man också på att andelen dödligt våld med skjutvapen
            har ökat. Det är en allvarlig och mycket oroväckande utveckling
            som vi måste stoppa. Vi i Alliansen tar detta på allra största
            allvar. Det är därför en angelägen fråga för oss att motverka
            förekomsten av illegala skjutvapen i samhället och att förhindra
            att de används i kriminella sammanhang.
          </note>
          <note>
            De straffskärpningar som nu föreslås ligger också väl i linje
            med den skärpta syn på allvarliga våldsbrott som har präglat alliansregeringen
            och dess strafflagstiftning. Straffmätningsreformen från 2010
            syftade till en generell höjning av straffen. Sedan dess har –
            det var bara för någon månad sedan – ytterligare en utredning
            om skärpta straffskalor för allvarliga våldsbrott överlämnats
            till regeringen. Arbetet fortsätter.
          </note>
          <note>
            Fru talman! Under de gångna två mandatperioderna har alliansregeringen
            visat handlingskraft och målmedvetenhet i kampen mot de illegala
            vapnen och genomfört en rad reformer i syfte att bekämpa den grova
            organiserade brottsligheten och de illegala vapnen i Sverige.
            Redan under förra mandatperioden aviserades att ett större reformarbete
            på vapenområdet skulle inledas och genomföras successivt under
            en period framöver. Låt mig ge några exempel på detta reformarbete.
          </note>
          <note>
            Under 2011 infördes krav på märkning av skjutvapen, vapendelar
            och ammunition, under straffansvar, som ett led i undertecknandet
            av FN:s vapenprotokoll. Syftet med vapenprotokollet var att man
            skulle främja, underlätta och stärka samarbetet mellan staterna
            för att förebygga, bekämpa och utrota olaglig tillverkning av
            och handel med vapen och ammunition.
          </note>
          <note>
            Samma år beslutade regeringen att ge Tullverket och Rikspolisstyrelsen
            i uppdrag att gemensamt kartlägga införseln av illegala vapen
            samt vilket tillvägagångssätt som vapensmugglarna använder sig
            av. Uppdraget slutrapporterades i oktober 2012 och har bidragit
            till ett ökat samarbete mellan polisen och tullen, med gemensamma
            operativa insatser, för att man på längre sikt ska kunna minska
            den illegala införseln av skjutvapen till Sverige.
          </note>
          <note>
            Den 1 juli 2012 skärptes vapenlagstiftningen ytterligare. Syftet
            med den lagändringen var att man ytterligare skulle skärpa synen
            på illegala vapen och förhindra att skjutvapen kommer till brottslig
            användning och att olämpliga personer får tillgång till vapen.
            Reglerna om grovt vapenbrott förtydligades genom att man preciserade
            de omständigheter som särskilt ska beaktas vid bedömandet av om
            ett vapenbrott är grovt. Likaså straffbelades underlåtenhet att
            anmäla införsel av vapen eller att utan tillstånd förvara vapen
            åt någon annan. Reglerna för vapenhandlare skärptes också.
          </note>
          <note>
            Utöver detta har alliansregeringen genomfört två tillfälliga
            vapenamnestier under de här två mandatperioderna i syfte att samla
            in illegala vapen.
          </note>
          <note>
            Det bör i detta sammanhang understrykas att samtliga tre vapenamnestier
            som genomförts i Sverige – 1993, 2007 och 2013 – har ägt rum under
            de borgerliga partiernas regeringsinnehav. Under det socialdemokratiska
            regeringsinnehavet 1994–2006, tolv års tid, genomfördes inte en
            enda.
          </note>
          <note>
            Alliansregeringens vapenamnesti 2007 resulterade i att ca 13
            000 skjutvapen, drygt 800 vapendelar och 15 ton ammunition lämnades
            in. Dessutom lämnades ca 10 000 legala vapen in.
          </note>
          <note>
            Samma framgång, om inte större, rönte den vapenamnesti som genomfördes
            för ett år sedan. Då lämnades drygt 15 000 vapen och vapendelar
            och 36 ton ammunition in, detta trots den socialdemokratiska klagomuren
            om att tiden för inlämnande var alldeles för kort. Det är alltså
            en betydande mängd vapen som tagits bort från marknaden.
          </note>
          <note>
            Herr talman! Alliansregeringen fortsätter nu på den inslagna
            vägen. I det betänkande vi har framför oss föreslås maxstraffet
            för vapenbrott höjas från ett till två år. Minimistraffet för
            grovt vapenbrott höjs från sex månader till ett år.
          </note>
          <note>
            Dessutom införs en ny brottsrubricering – synnerligen grovt vapenbrott
            – med en straffskala på fängelse i lägst tre och högst sex år.
            Här ska särskilt beaktas om innehavet, överlåtelsen eller inlåningen
            har avsett ett stort antal vapen. Det är alltså mängden vapen
            som blir avgörande i bedömningen. Med dessa straffskärpningar
            återspeglas samhällets skärpta syn på vapenbrott bättre i straffskalorna.
          </note>
          <note>
            De nu förslagna skärpningarna i vapenlagstiftningen tar sikte
            på att begränsa illegala vapen. Jag vill förtydliga detta – illegala
            vapen. Det är viktigt att poängtera det, inte minst eftersom det
            i anledning av vapenutredningen uppstod frågetecken kring fokus
            i vapenfrågan. Alliansregeringen har aldrig haft som syfte att
            försvåra för personer som ägnar sig åt jakt eller skytte. Tvärtom
            vill vi nu förtydliga regelverket för att underlätta deras verksamhet.
          </note>
          <note>
            Det är de illegala vapnen och den grova organiserade brottslighetens
            användande av illegala vapen som har stått i fokus för alliansregeringens
            politik under dessa två mandatperioder.
          </note>
          <note>
            Utöver de straffskärpningar som nu föreslås vill vi också införa
            nya regler när det gäller tillståndsgivningen. Från jakt- och
            sportskytteföreningarna har det under längre tid framkommit berättigad
            kritik mot att handläggningstiderna för vapenlicenser är alldeles
            för långa. Vi i Alliansen delar denna kritik och ser ett stort
            problem i att det på vissa håll tar alldeles för lång tid att
            handlägga vapenlicenser.
          </note>
          <note>
            Det är inte acceptabelt att det ska gå flera månader för att
            få ett beslut. Det åligger Rikspolisstyrelsen att med kraft ta
            itu med detta problem. I samband med den nya polisorganisationen
            tror vi också att förutsättningarna för en snabbare process kommer
            att underlättas. 21 myndigheter blir då en myndighet, och det
            blir lättare att styra och följa upp tillståndsgivningen samt
            se till att regelverket tillämpas lika över hela landet. Vi hoppas
            därmed tillmötesgå de krav som förs fram från jakt- och sportskytteföreningarna.
          </note>
          <note>
            Vad gäller tillståndsgivning förslås ett system med auktorisationsförfarande
            liknande den ordning som vi har i dag för prövningen av sammanslutningar
            för jakt- eller målskytte. För en sådan auktorisation krävs att
            sammanslutningen har en stabil organisation, en kontinuerlig skytteverksamhet
            och en ordning för säker vapenhantering. Ett separat register
            över auktoriserade sammanslutningar upprättas.
          </note>
          <note>
            Vidare föreslås att tidsbegränsade tillstånd fortsätter att gälla
            under den tid då en prövning om förnyat tillstånd pågår, det vill
            säga även om tillståndstiden gått ut.
          </note>
          <note>
            Herr talman! I anledning av det nyss anförda yrkar jag bifall
            till förslaget i betänkandet och avslag på samtliga motioner.
          </note>
          <note type="speaker">
            Anf. 35 AGNETA BÖRJESSON (MP):
          </note>
          <note>
            Herr talman! Vi debatterar justitieutskottets betänkande 36 Skärpningar
            i vapenlagstiftningen . Vi i Miljöpartiet står bakom de förändringar
            som föreslås. Det är motiverat att strama upp reglerna och skärpa
            straffen. Vapenbrott är allvarligt, och med dessa straffskärpningar
            visar samhället hur allvarligt vi ser på det.
          </note>
          <note>
            Jag har tänkt tala om den debatt som förslagen har startat. Den
            har blivit oerhört polariserad, och jag tror att vi i den här
            församlingen skulle behöva göra ett större jobb med att diskutera
            med den väldigt stora skara svenskar som använder vapen på ett
            legalt sätt, som deltar i en skytteförening eller för vilken jakt
            är en central del.
          </note>
          <note>
            Jag är övertygad om att jag definitivt inte är ensam om att både
            ha mött företrädare – jag känner många av dem – och fått en stor
            andel mejl med varningar för de kommande skärpningarna. Man är
            också orolig för de signaler från polisen och det politiska systemet
            som handlar om att över huvud taget begränsa antalet vapen i samhället.
          </note>
          <note>
            För många av oss som ser hur vapen används i kriminella syften
            är det en självklarhet att vi ska begränsa dem. Det är också vad
            det här syftar till. Men för de personer som ser sitt vapen som
            en del av en livsstil på landet blir en del av tankemeningarna
            – grunddelarna – i förslagen förstås ett hot mot denna livsstil.
          </note>
          <note>
            Debatten kantrar väldigt lätt över till att handla om dumma stockholmare
            som sitter i parlamentet och inte förstår landsbygdens livsstil.
            Den debatten måste vi bli bättre på att ta, och vi måste bli bättre
            på att lyfta den gemensamt.
          </note>
          <note>
            Det förslag vi debatterar i dag riktar i likhet med vapenamnestin,
            som jag håller med om var framgångsrik, in sig på att få en bättre
            kontroll på de vapen som finns i hemmen och vars syfte är skytte
            eller jakt.
          </note>
          <note>
            Jag tror att det hade varit bra om vi kunde hitta en samsyn där
            vi tydligt pekar på att det handlar om att vi ska begränsa vapen
            som används av brottslingar samtidigt som vi stramar upp reglerna
            och det blir tydligare och enklare för dem som jagar eller använder
            skjutvapen i sportsliga aktiviteter.
          </note>
          <note>
            Det har under en lång period varit svårt att få aktuella nationella
            siffror över antalet illegala vapen i Sverige eller antalet skjutningar
            på öppen gata mellan kriminella. Verksamma polisers bild är att
            antalet skjutningar i storstäderna har ökat de senaste tio åren.
            Det är dock svårt att uttala sig om ökningen då talen är låga,
            och man behöver se utvecklingen under en lång tid för att kunna
            tala om att det verkligen är på det sättet.
          </note>
          <note>
            Vi behöver veta mer. Det är därför bra att tullen har fått i
            uppdrag att kartlägga mer. Vi skulle behöva lyfta in skrivningar
            om just begränsningarna för de illegala vapnen, för att ge en
            mer balanserad signal till jägare och skyttevapenägare. För jag
            upplever att det egentligen finns en ganska stor och bred enighet
            om att de vapnen vi ska begränsa är de som används i illegala
            syften.
          </note>
          <note>
            Till sist vill jag säga att detta är justitieutskottets absolut
            sista debatt i kammaren under denna mandatperiod, och jag vill
            därför passa på att tacka ordföranden, utskottskollegerna och
            utskottskansliet och önska alla en skön sommar. Debatterna lär
            fortsätta under valrörelsen, men jag hoppas att ni alla också
            kan passa på att njuta av sommaren.
          </note>
          <note type="speaker">
            Anf. 36 JOHAN PEHRSON (FP):
          </note>
          <note>
            Herr talman! Vi pratar nu om skärpningar i vapenlagstiftningen.
            Det är mycket som behöver göras för att vi ska minska brottsligheten
            och öka tryggheten. Man måste arbeta på utvalda områden. Det handlar
            om förebyggande arbete, socialt arbete, att jobba med processrätten
            och hur polisen jobbar men också vilka lagar vi har inom straffrätten.
            Det här är ett sådant exempel.
          </note>
          <note>
            Jag tycker att min kollega från Alliansen Patrick Reslow mycket
            väl beskrev bakgrunden och hur vi har jobbat systematiskt för
            att lyfta upp och skärpa synen på vapenbrott. Man kan tycka att
            det borde ha gått ännu fortare. Men jag vill understryka att vi
            tillhör dem som jobbar nogsamt och försiktigt med straffrätten,
            för det är klart att det inte är läge att göra saker fel, fort
            och slarvigt här.
          </note>
          <note>
            Nu får vi skärpning. Vi höjer normalbrottets straffmaximum och
            det grova brottets straffminimum och inför dessutom ett synnerligen
            allvarligt vapenbrott för de värsta fallen där personer ägnar
            sig åt att föra in vapen och använda vapen i sin brottsliga verksamhet.
            Där får vi ett rejält straffvärde upp till sex år med ett minimum
            på tre år.
          </note>
          <note>
            Allt detta har till syfte att driva upp straffskalorna så att
            våra fria och oberoende domstolar, när de tillämpar lagen, ska
            förstå hur vi vill se en skärpning. Det är ingen som kan vara
            tondöv för det faktum att det är för mycket vapen på våra gator,
            för mycket vapen som används illegalt. Det orsakar stor skada,
            och det är också en verksamhet som driver fram det våldskapital
            som även utan skjutningar riskerar att förstöra vårt land och
            skapa otrygghet och elände för människor.
          </note>
          <note>
            Vi kommer att följa tillämpningen noga, för att se till att det
            blir så att mer av de tvångsmedel som efterfrågas inte minst från
            Socialdemokraterna kommer till användning. Vi reglerar inte tvångsmedlen
            separat, men genom att ha särskilda straffvärden kan detta slå
            in, och man kan effektivare bekämpa den här typen av mycket grov
            brottslighet.
          </note>
          <note>
            På tre områden skärper vi nu strafflagstiftningen för vapen.
            Vi har nyligen fått en bra redogörelse för andra åtgärder som
            vi har vidtagit. Det här är rätt väg att gå.
          </note>
          <note>
            Det som efterfrågas i någon reservation om tullen har genomförts.
            Det finns hur mycket mer som helst att göra. Jag vill återigen,
            som liberal och företrädare för Folkpartiet, slå ett slag för
            den europeiska tanken på samarbete. Det är ju klart att vapen
            kommer någonstans ifrån, såvida de eller delar av dem inte tillverkas
            i Sverige, och vi måste ha ett brett europeiskt samarbete på polisiär
            nivå och tullnivå för att komma åt detta.
          </note>
          <note>
            Det är för mycket navelskåderi att tro att vi ska kunna lösa
            detta i landet Sverige med förstärkningar till tullen på vissa
            håll. Vi har en mycket bred gräns, vill jag upplysa om, och det
            går inte att täppa till vägarna till Sverige, utan detta måste
            lösas på europeisk nivå – det är ett alleuropeiskt problem.
          </note>
          <note>
            Avslutningsvis kan jag säga något om det jag tyckte att Miljöpartiet
            förde fram bra i talarstolen, den andra delen i betänkandet och
            den underliggande propositionen, om legala vapen.
          </note>
          <note>
            Det finns ett intresse som är helt okej att ha vapen. Man kan
            hålla på med skytte och jakt. Jag tycker att vi nu lyfter fram
            klara förbättringar vad gäller auktorisation och tillståndsgivning
            för att underlätta och modernisera den lagstiftningen. Här finns
            det hur mycket synpunkter som helst.
          </note>
          <note>
            Jag lyfter gärna också fram det faktum att man gör förändringar
            när det gäller kolsyrevapen och soft air guns. Det är vapen, oftast
            attrapper, som används inte minst i kriminella sammanhang. Det
            är helt omöjligt för en människa att veta vad som är ett riktigt
            vapen och vad som inte har metallkula, så att säga.
          </note>
          <note>
            Herr talman! Jag yrkar därför bifall till utskottets förslag
            och avslag på reservationerna.
          </note>
          <note type="speaker">
            Anf. 37 JOHAN LINANDER (C):
          </note>
          <note>
            Herr talman! Just vapen har vi debatterat många gånger här i
            Sveriges riksdag under mandatperioden. Regeringen har till och
            med fått kritik från Vänsterpartiet och Miljöpartiet för att vi
            inte har höjt straffen tillräckligt snabbt. Det är vi inte vana
            vid. Men nu höjer vi straffen.
          </note>
          <note>
            Minimistraffet för grovt vapenbrott höjs från sex månader till
            ett år, och dessutom skapas en ny brottsrubricering, synnerligen
            grovt vapenbrott, med fängelse som lägst i tre år och som högst
            i sex år.
          </note>
          <note>
            Jag tror att det är helt rätt, för den som begår grova vapenbrott
            ska veta att det kommer att leda till ett långt fängelsestraff,
            inte bara några månader som kanske kan avtjänas med fotboja. Samtidigt
            ska jag vara ärlig med att säga att jag inte tror att längre straff
            generellt minskar den här typen av brottslighet. Men det är ändå
            principiellt rätt, med tanke på brottets allvar.
          </note>
          <note>
            Vill man minska brottsligheten är det inte generellt hårdare
            straff som är den effektiva vägen – det måste vi vara medvetna
            om – utan då krävs det andra åtgärder. De uppdrag som regeringen
            har gett till tull och polis om att minska inflödet av vapen är
            en av de åtgärderna. En annan sak är de tidigare och tydligare
            insatserna mot unga kriminella, så att man helt enkelt inte ska
            vilja eller tänka tanken att gå omkring med vapen på stan. Färre
            unga ska välja den kriminella banan, och då minskar också användandet
            av vapen, vilket är viktigt.
          </note>
          <note>
            Det är viktigt att betona att det vi nu gör är att ge oss på
            de illegala vapnen – inte de legala vapnen. Ingenting av det vi
            nu genomför försämrar för skyttar eller jägare. Man skulle kunna
            tro det när man lyssnade på några av de tidigare inläggen.
          </note>
          <note>
            En viktig förändring som vi också genomför med den här lagändringen
            är att den som har ett tidsbegränsat vapentillstånd och ansöker
            om ett nytt tillstånd men handläggningen tar lång tid, automatiskt
            får ett förlängt tillstånd under den tid som prövning pågår.
          </note>
          <note>
            Det är ingen hemlighet att vi har problem med långsam tillståndshantering,
            särskilt här i Stockholm men också i Västra Götaland. Många har
            hört av sig till mig – och säkert er andra som sitter här – och
            klagat på de långa väntetiderna. Jag förstår det verkligen.
          </note>
          <note>
            Om man ansöker om ett förnyat tillstånd ska det inte behöva bli
            en mellanperiod när man sitter utan ett godkänt tillstånd fram
            tills ansökan har hanterats. Det är därför vi gör den här förändringen,
            så att det tidsbegränsade tillståndet förlängs automatiskt. Samtidigt
            ska vi såklart också få ned handläggningstiderna. Jag är övertygad
            att den nya polisorganisationen har större möjligheter att hantera
            vapenansökningarna på ett effektivt sätt och därmed få ned handläggningstiderna.
          </note>
          <note>
            Herr talman! Jag vill också säga något om den reservation som
            Sverigedemokraterna har om villkor för auktorisation av sammanslutningar
            för jakt- eller målskytte. Reservationen är ganska svårbegriplig.
            Den kanske är ett utfall av att man försöker att vara populistisk
            utan att egentligen förstå vad förslaget innebär.
          </note>
          <note>
            Sverigedemokraterna skriver i sin reservation att det av propositionen
            inte framgår vilka krav som ska ställas på sammanslutningarna
            och att detta i stället ska regleras på föreskriftsnivå. Sverigedemokraterna
            menar att kriterierna för auktorisation ska regleras i lag, detta
            särskilt med avseende på att regeringen inte påvisat något konkret
            problem med den nuvarande ordningen.
          </note>
          <note>
            Sverigedemokraterna yrkar avslag på de delar av propositionen
            som rör förslaget om auktorisation och menar att nuvarande regler
            ska fortsätta att gälla. Alltså: Missnöjda med förslaget, eftersom
            det inte innehåller någon precisering i lag utan regleringen ska
            ske i föreskrift, vill de ha kvar det som det är i dag.
          </note>
          <note>
            Då ställer man sig genast frågan: Hur är det då i dag? Hur är
            alltså den ordning som Sverigedemokraterna vill ha kvar? Jo, i
            dag finns det inte ens någon precisering i föreskrift. Det som
            Sverigedemokraterna vill ha kvar är alltså en ännu större otydlighet
            än det som de kritiserar för att vara alltför otydligt. Det blir
            helt obegripligt.
          </note>
          <note>
            Det är ett ologiskt resonemang, säkert ett försök att vara populistiska
            och göra några missnöjda vapenägare glada. Det är ett missnöje
            som jag dessutom menar är en missuppfattning. Rickard Jomshof
            ser oförstående ut, så jag ska försöka förklara det ytterligare.
          </note>
          <note>
            I det förslag som vi har framför oss föreslås en ny 17 § i 2
            kap. vapenlagen där det står: En sammanslutning för jakt- eller
            målskytte får auktoriseras om den har en stabil organisation,
            kontinuerlig skytteverksamhet och ordning för säker vapenhantering.
          </note>
          <note>
            Här finns det tre rekvisit. Då kan man fråga: Hur ser det ut
            i dag? Ja, i dag står det i 2 kap. 3 § b) vapenlagen: Sammanslutningar
            för jakt- eller målskytte, som har en stabil organisation och
            kontinuerlig skytteverksamhet samt uppfyller höga krav på säkerhet
            i fråga om handhavande av vapen.
          </note>
          <note>
            Det är alltså i princip samma rekvisit, alltså stabil organisation
            och kontinuerlig skytteverksamhet. Rekvisitet uppfyller höga krav
            på säkerhet i fråga om handhavande av vapen, blir ordning för
            säker vapenhantering.
          </note>
          <note>
            I dag förklaras dessa rekvisit inte i lag, inte i förordning
            och inte i föreskrift. Det som nu kommer med auktorisation med
            samma rekvisit kommer att preciseras i föreskrift. Hur kan det
            vara otydligare än hur systemet ser ut i dag? Det kan Richard
            Jomshof få berätta för mig.
          </note>
          <note>
            Jag yrkar bifall till förslaget i betänkandet och avslag på samtliga
            reservationer.
          </note>
          <note>
            Jag vill också tacka för mig och tacka de väljare som har gett
            mig förtroende att stå här i talarstolen 200–300 gånger under
            tolv år. Nu är det slut. Det är lite vemodigt.
          </note>
          <note>
            Jag vill också tacka alla kolleger, ni som är här nu och alla
            tidigare, för goda debatter. Det har varit trevligt, och jag kommer
            att sakna det.
          </note>
          <note type="speaker">
            Anf. 38 LENA OLSSON (V):
          </note>
          <note>
            Herr talman! Vi debatterar justitieutskottets betänkande 36,
            Skärpningar i vapenlagstiftningen , med fokus på de illegala vapnen.
            Bättre sent än aldrig.
          </note>
          <note>
            Vänsterpartiet står bakom den proposition som har lagts fram.
            Både som vänsterpartist och som jägare är jag nöjd med förslagen.
            Det kan hända att det finns anledning att återkomma för att se
            över detta, som det alltid gör när vi stiftar nya lagar.
          </note>
          <note>
            Jag tackar för orden om att både Vänsterpartiet och Miljöpartiet
            kan vara för straffskärpningar. Men jag ska inte orda mer om detta.
          </note>
          <note>
            Detta är min sista debatt i den här kammaren. Jag vill framföra
            ett stort tack till mina kolleger. Men jag vill framför allt tacka
            alla riksdagens personalgrupper, och då menar jag precis alla
            inklusive presidiet. Personalen har alltid ställt upp när man
            haft frågor, när man har ringt och velat ha hjälp. Det har varit
            superbra service. Ett stort tack för att ni har gjort så att mitt
            uppdrag har kunnat gå så smidigt som möjligt.
          </note>
          <note>
            Jag vill även tacka de väljare som har röstat på oss och mig.
            Ett stort tack även till före detta kolleger. Jag satt i riksdagen
            även mellan 1998 och 2002 och trodde inte att jag skulle komma
            tillbaka. Men det gjorde jag, och det har varit mycket lärorikt
            och intressant.
          </note>
          <note>
            Till de ledamöter som fortsätter och till den personal som fortsätter
            önskar jag en mycket trevlig sommar och lycka till med framtida
            riksdagsuppdrag.
          </note>
          <note type="speaker">
            Anf. 39 CAROLINE SZYBER (KD):
          </note>
          <note>
            Herr talman! Vi vill alla ha ett tryggare samhälle, och vi vill
            minska antalet brott och brottsoffer. Hur detta görs har vi i
            de olika partierna lite olika syn och förslag på. Men vi verkar
            vara ense om att den grova organiserade brottsligheten och illegala
            vapen är ett mycket stort problem.
          </note>
          <note>
            Jag tycker att det har presenterats bra av flera partiföreträdare
            i denna debatt att det är viktigt att vi har fokus på illegala
            vapen och att det är viktigt att det förs en nära dialog med jakt-
            och skytteföreningar och jägare så att vi hamnar rätt och inte
            på något sätt trampar in på de legala användningsområdena som
            självklart ska värnas.
          </note>
          <note>
            Men varje illegalt vapen som vi kan få bort är ett vapen mindre
            som kan skada och döda. Under de senaste årens skjutningar har
            det varit många illegala vapen inblandade.
          </note>
          <note>
            Alliansregeringen har tagit flera steg, som det har redogjorts
            för här tidigare. Jag tycker att det betänkande som vi debatterar
            här i dag med förslag på ytterligare straffskärpningar är mycket
            bra.
          </note>
          <note>
            Det som jag tycker att man ska tala lite grann om är tullen.
            Det står inget explicit i Tullverkets regleringsbrev om detta.
            Men Tullverket ska enligt sitt uppdrag kontrollera och beslagta
            illegala vapen vid svenska gränser. Det står i regleringsbrevet
            bland annat att kontroller av in- och utförselrestriktioner särskilt
            ska inriktas på hot mot hälsa, miljö och säkerhet. I det ligger
            självklart kontroll av införsel av illegala vapen. Det är någonting
            som vi kristdemokrater skulle vilja att man tittar vidare på eftersom
            det är mycket viktigt att de stoppas redan vid gränsen.
          </note>
          <note>
            Historiskt har man haft en ganska dålig bild av de vägar som
            vapen kommer in i landet. Därför har det getts ett uppdrag till
            Rikspolisstyrelsen och tullen att kartlägga detta. Det är nämligen
            viktigt att man vet vad man ingriper mot.
          </note>
          <note>
            Det finns även ett antal hundar som tidigare har varit narkotikahundar
            som har omskolats till att bli vapenhundar. Det tror jag också
            är viktigt.
          </note>
          <note>
            I det stora och det lilla gäller det att vi alla tillsammans
            jobbar för att begränsa den grova organiserade brottsligheten
            men att vi samtidigt värnar de legala vapen som finns och som
            ska kunna användas på det sätt som vi vill.
          </note>
          <note>
            Jag yrkar bifall till regeringens lagförslag och avslag på samtliga
            reservationer.
          </note>
          <note>
            Överläggningen var härmed avslutad.
          </note>
          <note>
            14 § Uppskov med behandlingen av vissa ärenden
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 11.27 på förslag av tredje vice talmannen
            att ajournera förhandlingarna till kl. 13.00 då interpellationssvar
            skulle lämnas.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            15 § Svar på interpellation 2013/14:506 om ekonomisk utsatthet
            och ökad ojämlikhet
          </note>
          <note type="speaker">
            Anf. 40 Finansminister ANDERS BORG (M):
          </note>
          <note>
            Fru talman! Eva-Lena Jansson har frågat mig om jag är beredd
            att vidta några åtgärder i finanspolitiken för att öka jämlikheten
            i Sverige och om jag är beredd att vidta åtgärder i finanspolitiken
            för att de inkomstbaserade trygghetssystemen ska kunna garantera
            en rimlig inkomst vid sjukdom eller arbetslöshet.
          </note>
          <note>
            Ojämlikheten är en central utmaning för samhällsbygget och behöver
            mötas med en hållbar politik för sammanhållning. Den ekonomiska
            politiken måste därför inriktas på att värna drivkrafter till
            utbildning och arbete och förbättra villkoren för jobbskapande
            och tillväxt.
          </note>
          <note>
            Ett av regeringens viktigaste mål är full sysselsättning. Arbetslöshetsförsäkringen
            är en omställningsförsäkring mellan två arbeten, och sjukförsäkringen
            är en försäkring för inkomstbortfall på grund av sjukdom. Båda
            försäkringarna ska ge en god ekonomisk trygghet för dem som behöver
            dem och utformas så att arbetslinjen understöds. Det ska alltid
            löna sig att arbeta. Väl avvägda försäkringar främjar snabb och
            effektiv återgång till arbete samtidigt som de ger trygghet vid
            omställning.
          </note>
          <note>
            Det finns i dag många unga och utrikes födda som inte kvalificerat
            sig för a-kassa och som saknar sjukpenninggrundande inkomst. Regeringen
            prioriterar åtgärder för att dessa grupper ska få ett arbete framför
            höjda ersättningsnivåer.
          </note>
          <note>
            Försörjningsstödet ska även fortsättningsvis fungera som ett
            yttersta skyddsnät för personer som tillfälligt har försörjningsproblem.
          </note>
          <note>
            Alla ska få del av den tillväxt och välfärd som skapas. En väl
            fungerande skola är av yttersta vikt för att värna sammanhållningen.
            Fortsatta satsningar på skolan är därför prioriterat. För att
            minska den ekonomiska utsattheten och värna sammanhållningen och
            ett samhälle som håller ihop avser regeringen att fortsätta med
            att få fler i arbete och samtidigt genomföra åtgärder riktade
            till grupper med svag ekonomi och större försörjningsbörda.
          </note>
          <note type="speaker">
            Anf. 41 EVA-LENA JANSSON (S):
          </note>
          <note>
            Fru talman! Jag har ställt några frågor till finansministern.
            Jag kan konstatera att även detta svar dröjde längre än vad det
            borde göra. Det har varit en genomgående trend under mandatperioden
            att finansministern har skjutit upp sina svar. Jag vet inte om
            han tycker att frågorna är krångliga eller om han inte behagar
            komma till kammaren. Han har i alla fall avstått från att besvara
            ett antal interpellationer. Bland annat Bosse Bernhardsson, som
            har suttit länge i riksdagen, förvägras en sista debatt, vilket
            jag tycker är tråkigt.
          </note>
          <note>
            Mina frågor till finansministern, fru talman, var om finansministern
            är beredd att vidta några nya åtgärder i finanspolitiken för att
            öka jämlikheten och om finansministern är beredd att vidta åtgärder
            i finanspolitiken för att de inkomstbaserade trygghetssystemen
            ska kunna garantera en rimlig inkomst vid sjukdom eller arbetslöshet.
          </note>
          <note>
            Bakgrunden till min interpellation är bland annat en rapport
            från Akademikerförbundet SSR, som bland annat företräder socialtjänstanställda.
            Rapporten heter Året då a-kassan blev lägre än försörjningsstöd
            – Om hur trygghetssystemen kollapsat och försörjningsstödet tar
            smällen .
          </note>
          <note>
            I rapporten redovisas tydligt hur människor som är sjuka och
            arbetslösa hänvisas till försörjningsstöd. Finansministern, fru
            talman, har gjort sig känd för att kalla våra inkomstförsäkringar
            för bidrag, vilket jag tycker är synd. Det handlar om inkomstförsäkringar.
            I rapporten framgår att a-kassan inte längre är en omställningsförsäkring
            mellan jobb utan en övergång från en vettig ekonomisk situation
            till ekonomiskt undantagstillstånd. En sådan livssituation minskar
            dramatiskt förutsättningarna att hitta nästa jobb.
          </note>
          <note>
            Finansministern sade att båda försäkringarna ska ge en god ekonomisk
            trygghet för dem som behöver dem och utformas så att arbetslinjen
            understöds. Vet finansministern hur mycket man kan få ur a-kassan
            om man har haft ett heltidsarbete och uppfyller kvalifikationerna?
            Vet finansministern exakt hur mycket man får ut av försäkringen?
            Om han vet, hur kan han då kalla det god ekonomisk trygghet?
          </note>
          <note>
            Poängen med våra socialförsäkringar är att de ska vara generella
            och att de ska finnas där utan att man ska behöva betala extra
            privata försäkringar. Det är något som regeringen visserligen
            understöder och vill. Det är kanske därför man urholkar systemet.
            Den förra socialförsäkringsministern medgav att anledningen till
            att ersättningen för de sjuka sänktes var att man skulle kunna
            finansiera skattesänkningar för mig och Anders Borg.
          </note>
          <note>
            Man kan fundera över varför denna politik bedrivs. Jag har försökt
            beskriva hur ojämlikheten ökar i Sverige medan finansministern
            säger att han vill göra någonting åt den. Ändå använder han en
            helt annan typ av politik än vad som rekommenderas.
          </note>
          <note>
            Jag får hälsa till Anders Borg att han är välkommen till Socialdemokraternas
            ekonomisk-politiska seminarium i Almedalen med Thomas Piketty.
            Där kan ha få lära sig mer om hur bra ett samhälle kan vara om
            det är jämlikt.
          </note>
          <note>
            Finansministern sade också att han vill minska den ekonomiska
            utsattheten och värna sammanhållningen. Hur kan man värna sammanhållningen
            om man utförsäkrar 75 000 sjuka personer från sjukförsäkringen?
            Hur kan man värna sammanhållningen genom att göra arbetslösa fattiga?
            Vad är poängen med att göra försörjningsstödet till den enda inkomstförsäkring
            som människor får ta del av?
          </note>
          <note type="speaker">
            Anf. 42 PIA NILSSON (S):
          </note>
          <note>
            Fru talman! Tänk om alla som bor i Solna skulle uppbära socialbidrag.
            Det är en lika svindlande som absurd tanke. Men verkligheten,
            fru talman, visar att 70 000 unga vuxna mellan 18 och 24 år uppbär
            socialbidrag i dag. Det är lika många som alla som bor i Solna.
          </note>
          <note>
            Dessa 70 000 unga vuxna får bidraget för att över huvud taget
            kunna försörja sig eftersom de flesta saknar jobb. De blir inte
            färre, trots jobbskatteavdrag och sänkta ungdomsarbetsgivaravgifter.
            Bidragstiden blir i stället allt längre.
          </note>
          <note>
            Som om det inte vore nog, fru talman, får var fjärde ensamstående
            mamma socialbidrag för att klara sitt uppehälle. Det är fråga
            om 36 591 kvinnor – ensamstående mödrar. Det är helt oacceptabelt.
            Ojämlikheten ökar.
          </note>
          <note>
            Närmare 11 miljarder betalade kommunerna ut i socialbidrag förra
            året. Nästan hälften av dem som fick bidrag sökte det på grund
            av arbetslöshet. De 11 miljarderna får kommunerna ta ur egen ficka.
            De får inte någon kompensation från staten. Det är pengar som
            i stället skulle ha landat i skolan och äldreomsorgen.
          </note>
          <note>
            Ansvaret för regeringens misslyckade jobbpolitik landar i kommunernas
            knän, Anders Borg. Men det högsta priset får ensamstående mödrar
            betala, som i större utsträckning än andra grupper utestängs från
            arbetsmarknaden och tvingas leva på socialbidrag månad efter månad.
            Det är månader som till slut blir till år.
          </note>
          <note>
            Sambandet är glasklart. I takt med att långtidsarbetslösheten
            ökar blir allt fler långtidsberoende av socialbidrag, och gruppen
            ensamstående kvinnor med barn blir allt större. Regeringens jobbpolitik
            har misslyckats, och det är kommunerna som får ta ansvaret och
            betala de 11 miljarderna i socialbidrag utan att bli kompenserade.
            Värst är det för alla 70 000 unga vuxna, lika många som hela Solna,
            alla ensamstående mödrar och alla andra drygt 400 000 svenskar
            som får socialbidrag varje år.
          </note>
          <note>
            Anders Borg och regeringen stoppar huvudet i sanden och låtsas
            som att läget är gott – alldeles oavsett. När verkligheten visar
            att kommunernas nota för socialbidrag landar på 11 miljarder,
            till största delen orsakad av regeringens misslyckade jobbpolitik,
            kallar regeringen detta för en förstärkt arbetslinje. När verkligheten
            visar att ensamstående mödrar tvingas söka socialbidrag månad
            efter månad, som till slut blir till år, kallar regeringen detta
            för en förstärkt arbetslinje. När den enda livlinan för 70 000
            unga vuxna är socialbidrag kallar regeringen detta för en förstärkt
            arbetslinje. Varför inte benämna sakers tillstånd vid dess rätta
            namn, finansminister Anders Borg? Detta är ett stort misslyckande.
          </note>
          <note>
            Men regeringen väljer att inte se sina misslyckanden. Man väljer
            att inte ta ansvar för dem och för den arbetslöshet som gör att
            allt fler tvingas gå till socialkontoret och söka socialbidrag.
            Med en arbetslöshet på 8 procent är det svårt att ta Anders Borgs
            svar om att regeringen jobbar för full sysselsättning på allvar.
            Är det inte så, Anders Borg, att verkligheten har överträffat
            den allianspolitiska dikten för länge sedan och att verkligheten
            har blivit regeringens värsta fiende?
          </note>
          <note type="speaker">
            Anf. 43 PETER PERSSON (S):
          </note>
          <note>
            Fru talman! Tack, Eva-Lena Jansson, för en viktig interpellation
            om de ökade ekonomiska och sociala klyftorna i vårt land.
          </note>
          <note>
            Jag tror att det finns tre förhållanden som leder till mer jämlika
            levnadsvillkor. Det viktigaste är att ha ett jobb. Vi har en regering
            som totalt har misslyckats med sina ambitioner med jobben. 260
            000 arbetslösa har blivit över 400 000. Nu talar man inte längre
            om massarbetslöshet och jättelikt utanförskap utan försöker tysta
            ned det gigantiska jobbmisslyckandet.
          </note>
          <note>
            Det andra är omfördelande sociala försäkringar, som vi betalar
            till när vi arbetar och som vi har nytta av när vi inte längre
            kan arbeta, som vid sjukdom och arbetslöshet. Men även andra sociala
            försäkringar är starkt omfördelande i vår ekonomi, minskar de
            ekonomiska klyftorna och utvecklar de sociala möjligheterna.
          </note>
          <note>
            De sociala försäkringarna har den moderatledda regeringen gett
            sig på med precision. Med en kirurgisk precision har man gett
            sig på arbetslöshetsförsäkringen och sjukförsäkringen. Undertexten
            har varit: Det är dem som inte vill arbeta som vi vill komma åt.
          </note>
          <note>
            Jag vill fråga finansministern: Har finansministern någonsin
            under sin politiska tid blivit kontaktad av någon som har sagt:
            Jag vill inte arbeta, kan du hjälpa mig med det? Har finansministern
            någonsin träffat någon människa som har sagt att denne inte vill
            arbeta?
          </note>
          <note>
            Jag har varit politiskt verksam i över 40 år, under många år
            som kommunpolitiker i Jönköping. Jag har talat med hundratals,
            ja tusentals, förtvivlade människor som bett om att få ett arbete.
            Och vi har en regering som försöker mäla ut den grupp som inte
            får jobb. Ni i regeringen har gjort om arbetslösheten från ett
            viktigt samhällsproblem till ett enskilt problem. Det är den enskildes
            fel.
          </note>
          <note>
            Så är det också med sjukförsäkringen. Människor i vårt land,
            drabbade av svår ohälsa som rimligen är opåverkbar för den enskilde,
            slängs efter ett år ut ur ett försäkringssystem i väg till Arbetsförmedlingen.
            Där går man och traskar och går sedan tillbaka till sjukförsäkringen.
            Så slängs man ut igen.
          </note>
          <note>
            Vi har dem som har gjort den vandringen tre gånger. Får de lättare
            jobb? Blir de mer anställbara genom att de förnedras i brutala
            försäkringssystem?
          </note>
          <note>
            Den ökade ojämlikheten i vårt land är inte slumpartad. Den är
            resultatet av medvetna politiska val av den moderatledda regeringen
            som bygger på en dyster människosyn, inte en ljus, och en regering
            som tror att människor vill fuska och smita undan. Det tror inte
            vi socialdemokrater.
          </note>
          <note type="speaker">
            Anf. 44 HILLEVI LARSSON (S):
          </note>
          <note>
            Fru talman! Det vi kan se är att våra gemensamma försäkringar
            har urholkats och att allt fler har vältrats över till försörjningsstöd.
            Verkligheten är väldigt tuff för dem som är sjuka och arbetslösa
            och som tidigare haft a-kassa eller sjukförsäkring och som tvingas
            att sälja allt de har för att kunna bli berättigade till försörjningsstöd.
            Den som har en partner blir inte berättigad till det, och då blir
            det ett inkomstbortfall för den familjen som drabbar hela familjen,
            också barnen.
          </note>
          <note>
            Det tragiska är att detta inte ens har löst det problem som det
            sades att det skulle lösa. Det skulle leda till lägre arbetslöshet.
            Det var därför man skulle genomföra dessa förändringar. Det enda
            som har hänt är att arbetslösheten har ökat och att fattigdomen
            också har ökat. Syndabockarna i vårt samhälle har blivit de sjuka
            och arbetslösa. Allt är deras fel. Det är en medveten politik
            att försämra villkoren, men det leder inte till att fler får arbete.
          </note>
          <note>
            Då är det dags att tänka om, eller borde rimligtvis vara det.
            Om det nu verkligen var det som var anledningen till att man genomförde
            de här försämringarna borde man nu tänka om: Vad ska vi göra i
            stället?
          </note>
          <note>
            Vi som tar upp detta är inte de enda som tycker så här, utan
            den här kritiken börjar sprida sig. Bara häromdagen läste jag
            på ledarplats i Dagens Industri ett ifrågasättande av urholkandet
            av våra gemensamma försäkringar. Man menade att det är bättre
            att höja taken i a-kassan och sjukförsäkringen för att skapa grundtrygghet
            för människor, för det gynnar omställningen i arbetslivet. Omställningen
            är viktig för jobben och för att komma åt arbetslösheten i och
            med att förändringarna i dagens samhälle är snabba. Om man har
            starka trygghetsförsäkringar, inte minst a-kassa, blir det en
            smidigare övergång mellan jobb när arbetslivet ställs om. Men
            med dagens system rasar människors liv när de tvingas lämna sitt
            jobb, och hela familjers liv raseras.
          </note>
          <note>
            Den forskning som finns när det gäller personer som har a-kassa
            jämfört med personer som har försörjningsstöd visar att vägen
            tillbaka från försörjningsstöd är längre än vägen tillbaka från
            a-kassa. Vill man verkligen att människor ska komma i arbete igen
            bör man se till att de inte hamnar på försörjningsstöd. Tvärtom
            måste man försöka hålla kvar dem i a-kassa och självklart göra
            allt man kan för att de ska komma i arbete.
          </note>
          <note>
            Förutom att man har försämrat människors ekonomi och tvingat
            fler till försörjningsstöd har de satsningar som så väl behövs
            inom utbildning och arbetsmarknadspolitik uteblivit. Vi har en
            unik situation i dag med massarbetslöshet och samtidigt ett stort
            behov av arbetskraft. Vart femte vakant jobb tillsätts inte i
            dag därför att arbetsgivare inte hittar rätt personal med rätt
            utbildning.
          </note>
          <note>
            Det här borde man satsa pengar på och se till att de arbetslösa
            för det första får behålla sin a-kassa och för det andra får hjälp
            från Arbetsförmedlingen med den utbildning som krävs för att de
            ska kunna ta ett jobb. Det är mycket mer meningsfullt än att de
            ska söka hundratals jobb som de ändå inte har en chans att få.
            Det har stått redan i jobbannonsen att det krävs en viss utbildning
            som många saknar.
          </note>
          <note>
            Det är felprioritering efter felprioritering, tyvärr. Det är
            naturligtvis inte lätt; det är en svår uppgift att komma åt arbetslösheten,
            och det finns inte en enda väg. Men när man ser uppenbara fel
            och brister och ser att politiken inte fungerar utan att allt
            bara blir sämre borde man ändra politik.
          </note>
          <note type="speaker">
            Anf. 45 CARL B HAMILTON (FP):
          </note>
          <note>
            Fru talman! Hos Socialdemokraterna är det närmast per definition
            så att är det en borgerlig regering blir det ökade klyftor, ökad
            fattigdom och ökad ojämlikhet, som vi hört här. Men enligt statistiken
            och de mått som finns besannas inte de anklagelser som framförts
            här.
          </note>
          <note>
            Det finns tre mått som man brukar använda. Det ena är den så
            kallade Gini-koefficienten, som mäter inkomstfördelningen från
            den fattigaste till den rikaste, från den lägsta inkomsten till
            den högsta inkomsten. Enligt det måttet har jämlikheten inte förändrats
            i Sverige under alliansregeringens tid. Däremot försämrades den
            under Socialdemokraternas tid från 1994 och framåt i efterbörden
            av 90-talskrisen.
          </note>
          <note>
            Det andra måttet är så kallad relativ fattigdom. Det är ett besvärligt
            mått att använda därför att det är så konjunkturberoende, och
            OECD brukar varna för att använda det. Men det är klart att man
            kan göra det, och då kommer man till exempel fram till att det
            blev bättre i Grekland under krisen när människor blev arbetslösa,
            förlorade sina inkomster och tvingades emigrera.
          </note>
          <note>
            Det måttet är också dåligt, av det skälet att det inte alls på
            något sätt speglar social misär.
          </note>
          <note>
            Det tredje måttet är ett mått som inte används så mycket i Sverige,
            och det mäter absolut fattigdom. Hillevi Larsson var också inne
            på det. Där definieras låg materiell standard med nio kriterier,
            och om fyra av dem är uppfyllda är man fattig. Det är att man
            inte har råd med oförutsedda utgifter eller en veckas semester,
            inte kan betala skulder, inte får äta kött och fisk varje dag
            och så vidare.
          </note>
          <note>
            Om vi tittar på det måttet ser vi att Sverige, tillsammans med
            Luxemburg, har den lägsta andelen fattiga i hela EU. Det är lite
            överraskande att denna siffra är absolut lägst i Norrland. Den
            har dessutom förbättrats för Sveriges del under alliansregeringens
            tid. Vi har alltså i Sverige i dag den lägsta andelen fattiga
            i hela EU, och den region i Sverige som har allra lägst andel,
            under 1 procent, är Norrland.
          </note>
          <note>
            Jag tycker att det är lite överraskande, men det är väldigt glädjande.
          </note>
          <note>
            Hur kan man då stå här och säga gång på gång att Sverige blir
            ett allt uslare land att leva i och att människor har det allt
            sämre? Det stämmer alltså inte alls med de mätningar som görs,
            av Statistiska centralbyrån för Sveriges del.
          </note>
          <note>
            Sverige har en bättre situation än andra länder. Sverige har
            under alliansregeringens tid haft en bättre situation eller en
            oförändrad situation vad beträffar jämlikhet.
          </note>
          <note>
            Sedan var det någon som gled in på detta med sänkta skatter.
            Sanningen är den att vi har sänkt skatten – ja. Men vi har också
            ökat utgifterna för offentliga tjänster, i kommuner, för vård,
            skola och omsorg. Vi har kunnat förena båda två. Anledningen till
            att vi har gjort det är att vi har 250 000–260 000 fler människor
            i sysselsättning.
          </note>
          <note>
            Och lägg märke till att jobbskatteavdrag har införts fem gånger
            i Sverige av denna regering och att oppositionen varje gång har
            varit emot detta. De har varit emot det varje gång tills de varje
            gång har varit för det och accepterat det. Så mycket för principfasthet!
          </note>
          <note type="speaker">
            Anf. 46 Finansminister ANDERS BORG (M):
          </note>
          <note>
            Fru talman! Det framstår som alltmer uppenbart att Sverige har
            klarat den svåra ekonomiska krisen bättre än nästan alla jämförbara
            länder. Detta gäller särskilt när vi tittar på sammanhållningen.
            Det som definierar sammanhållningen i ett samhälle är tre faktorer.
          </note>
          <note>
            Det är att man har många människor i arbete. I ekonomier där
            stora grupper har lämnat arbetsmarknaden, fastnat i förtidspension
            eller aldrig kommit in växer skillnaderna.
          </note>
          <note>
            Det handlar om att man har inkomster som växer för alla grupper.
            Vi har sett ett antal länder där toppinkomsterna vuxit men stått
            stilla för vanliga människor. USA är väl det tydligaste exemplet.
          </note>
          <note>
            Det handlar om utbildning, att utbildningssystemet är öppet,
            är tillgängligt och har en kunskapsinriktning för alla.
          </note>
          <note>
            På dessa områden har regeringen gjort viktiga insatser för att
            stärka sammanhållningen, och det är därför Sverige har klarat
            krisen bättre än de flesta länder när det gäller sammanhållning.
          </note>
          <note>
            Låt mig börja med arbete. Det är över 250 000 fler som arbetar
            i dag. Tittar vi på sysselsättningsgraden som Eurostat mäter den,
            mellan 20 och 64 år, ser vi att sysselsättningen i dag är högre
            än vad den var 2006. Under mandatperioden 2002–2006 stod den still
            trots en mycket stark ekonomisk utveckling. För gruppen över 55
            år har sysselsättningsgraden under dessa år ökat från 69 till
            73,6 procent. Det är alltså en mycket kraftig ökning trots att
            vi redan från början låg nästan högst i den åldersgruppen. Vi
            ligger nästan 20 procent högre än andra europeiska länder.
          </note>
          <note>
            Tittar vi på inkomsterna i Sverige ser vi att de i genomsnitt
            i reala termer har ökat med 20 procent för medborgarna. Det talades
            mycket från Socialdemokraternas sida om låglönepolitik och lönesänkningspolitik.
            Men sanningen är ju att hushållen har haft en mycket bra ekonomisk
            utveckling under dessa år. Det beror på att vi har haft en stark
            produktivitetstillväxt – det är det som bygger löneökningar. Det
            beror på att vi har haft låg inflation. Priserna har stigit i
            långsammare takt i Sverige än i många andra länder. Och vi har
            sänkt skatterna kraftigt för hushållen.
          </note>
          <note>
            Detta har gjort att hushållen har kunnat konsumera under krisåren,
            och nästan alla svenskar har fått en bättre standard.
          </note>
          <note>
            Det här gör att när Finanspolitiska rådet för andra året i rad
            utvärderar sammanhållningen landar de i slutsatsen att Sverige
            förvånansvärt nog har klarat krisen utan växande inkomstskillnader.
          </note>
          <note>
            Det intressanta är att Finanspolitiska rådet också konstaterar
            att vi har haft stigande inkomstskillnader under en lång tid,
            men det är perioden 1995–2006. Av de inkomstskillnadsökningar
            vi har sett, nästan oavsett vilket mått vi använder, ligger 80–90
            procent av ökningen under den socialdemokratiska regeringsperioden.
          </note>
          <note>
            Det framgår också för var och en som läser Thomas Pikettys bok
            att så är fallet. Han redovisar statistiken, och där ser man högst
            påtagligt och tydligt att inkomstskillnaderna i Sverige ökade
            kraftigt fram till en bit in på 2000-talet och sedan har stannat
            av. Åren 2006–2014 har de i praktiken stått stilla.
          </note>
          <note>
            Samma sak gäller när vi tittar på förmögenhetskoncentration,
            Gini-koefficienter eller toppinkomster. Det är samma bild: Under
            de socialdemokratiska åren ökade skillnaderna kraftigt.
          </note>
          <note>
            Det berodde på att man misslyckades med de tre grundläggande
            faktorerna: arbete, inkomster och utbildning. Man stängde ut människor
            från arbetsmarknaden, och då ökade skillnaderna. När man bygger
            ut bidragssystem bygger man också vägar bort från arbetsmarknaden.
            Då trycker man ut människor i system där de fastnar i inaktivitetsfällor
            och i fattigdomsfällor och där deras långsiktiga inkomstutveckling
            och deras välfärd blir sämre.
          </note>
          <note>
            Det är därför socialdemokratisk politik i praktiken leder till
            växande ekonomiska skillnader. Det som är så fascinerande är ju
            att Socialdemokraterna inte har lärt sig något av detta. Man byggde
            upp ekonomiska skillnader, och nu går man till val på ett program
            som åter skulle öka de ekonomiska skillnaderna.
          </note>
          <note type="speaker">
            Anf. 47 EVA-LENA JANSSON (S):
          </note>
          <note>
            Fru talman! Finansministern hade fyra minuter på sig att svara
            på frågorna, men han lyckades inte åstadkomma några svar. Därför
            får jag upprepa frågorna.
          </note>
          <note>
            Vet finansministern vad den högsta inkomsten är som man kan få
            från dagens a-kassa, efter skatt, om man har jobbat heltid?
          </note>
          <note>
            Har finansministern läst rapporten från SSR? Jag kan ta det igen:
            Året då a-kassan blev lägre än försörjningsstöd – om hur trygghetssystemen
            kollapsat och försörjningsstödet tar smällen.
          </note>
          <note>
            Det man redovisar är att människor som är sjuka och ska ha rehabilitering
            får gå till socialkontoret för att diskutera sin ersättning.
          </note>
          <note>
            Det man kan konstatera till exempel från Försäkringskassans sida
            är att det är svårt att rehabilitera människor som är väldigt
            oroliga över sin ekonomi. De tenderar att bli ännu sjukare. A-kassan
            ska vara en trygghet, en inkomstförsäkring från ett jobb till
            ett annat, men om det innebär att man funderar på om man måste
            sälja huset för att man inte kan bo kvar försvårar det möjligheterna
            att söka ett nytt jobb.
          </note>
          <note>
            Jag rekommenderar finansministern att läsa den här rapporten.
            Jag vet inte om han kan dra några slutsatser av den, men jag hoppas
            det i alla fall.
          </note>
          <note>
            Tanken med socialförsäkringarna är att de ska vara riskutjämnande,
            och motivet för det är att det skapar en social sammanhållning
            – en sammanhållning mellan grupper, där ingen säger så här: Varför
            ska jag bry mig om dem som är sjuka och arbetslösa? Det är bättre
            att jag tittar på vad jag får i plånboken när jag kollar på politiken.
            Varför ska jag över huvud taget bry mig om sjuka och fattiga?
            Jag är ju frisk – varför ska jag bry mig?
          </note>
          <note>
            Jag kan berätta för finansministern varför man ska bry sig: Ett
            jämlikt samhälle blir ett bättre samhälle för alla. Om de fattiga
            minskar fattigdomen, om vi kan säkerställa att människor får jobb
            och kan ha en rimlig ersättning när man är sjuk eller arbetslös,
            blir samhället mycket bättre även för dem som har jobb och är
            friska.
          </note>
          <note>
            Den dagen finansministern inser det sammanhanget kanske han förstår
            att den politik han håller på med just nu är förödande.
          </note>
          <note>
            Det finansministern inte redovisar är att han har använt pengar
            som skulle ha gått till både a-kassan och sjukförsäkringen. De
            har i stället hamnat i finansministerns svarta hål, det som kallas
            allmän löneavgift, och har därmed finansierat skattesänkningarna
            som man drev på i december och som vi försökte stoppa. Det är
            helt korrekt att vi försökte stoppa dem. Nu är de genomförda.
          </note>
          <note>
            Vi är beredda att faktiskt höja skatten för alla som tjänar över
            60 000. Det inkluderar till exempel finansministern. Vi tror att
            det är fördelningsmässigt bra.
          </note>
          <note>
            Om finansministern har tid, lust och ork, om han lyssnar över
            huvud taget, kan jag upprepa mina frågor: Vet finansministern
            vad den högsta ersättning man kan få ut från a-kassan är? Har
            han insett att den ligger i nivå med försörjningsstödet?
          </note>
          <note>
            Är finansministern bekymrad över att det nu är socialtjänsten
            som ska ge människor – sjuka och arbetslösa – den ekonomiska ersättningen
            i stället för att de ska gå till Arbetsförmedlingen eller Försäkringskassan
            för att få stöd och komma i arbete igen? Är det inte ett problem
            för finansministern? För mig är det ett problem.
          </note>
          <note>
            Varför oroar sig finansministern inte över det här, och varför
            ser han inte de ekonomiska klyftorna som ökar? Vad är det som
            gör att Anders Borg och Carl B Hamilton hänger på sina teoretiska
            kamrar och inte möter människor? Har ni sett hur det ser ut i
            dag i Sverige? Har ni mött den ökade fattigdom som finns? Är ni
            inte bekymrade över det? Jag är jättebekymrad.
          </note>
          <note>
            Har man då en utbildningspolitik som stänger ute många människor
            och fas 3 som det enda receptet på att möta arbetslösheten, då
            förstår jag att man borde vara bekymrad men inte varför man inte
            är bekymrad.
          </note>
          <note type="speaker">
            Anf. 48 PIA NILSSON (S):
          </note>
          <note>
            Fru talman! Ja, det är uppenbart att varken Carl B Hamilton eller
            Anders Borg vill prata om socialbidrag. Man vill inte alls ta
            ansvar för det misslyckande som har resulterat i att Sveriges
            kommuner sammantaget betalar 11 miljarder i socialbidrag.
          </note>
          <note>
            Merparten av de utgifterna beror på misslyckad jobbpolitik. Det
            går inte att ducka för det faktumet längre. Jag förväntar mig
            någon kommentar från er, åtminstone från Anders Borg i egenskap
            av ansvarig finansminister.
          </note>
          <note>
            250 000 fler jobb – det är mantrat vi hör från Alliansens företrädare.
            Men varför, fru talman, märks inte det på kontot för ekonomiskt
            bistånd, det vill säga socialbidrag? Det ligger på 11 miljarder.
            Det har ökat senaste året. De 250 000 nya jobben har inte fått
            någon effekt – om de nu är 250 000. Jag ifrågasätter det starkt.
          </note>
          <note>
            Det är också så att många yngre har blivit förtidspensionerade.
            Förtidspensionärer i åldern under 30 har ökat med 40 procent de
            senaste åren, Anders Borg.
          </note>
          <note>
            Fru talman! Jag har tittat lite grann på Moderaternas hemsida.
            Det gör jag inte varje dag, kan jag lova, men jag gjorde det inför
            den här debatten. Där står det till exempel så här: Vi tror på
            ett Sverige som ser alla och glömmer ingen. Som håller ihop och
            låter alla komma till sin rätt.
          </note>
          <note>
            Då undrar jag: Att 8 procent är arbetslösa – över 400 000 – och
            att fler än någonsin har varit arbetslösa i mer än sex månader,
            är det att komma till sin rätt? 11 miljarder i socialbidrag –
            över 400 000 får socialbidrag. Är det att låta människor komma
            till sin rätt? Att allt fler stängs in i fas 3, är det att låta
            människor komma till sin rätt?
          </note>
          <note>
            Verkligheten, Anders Borg, har blivit din och regeringens värsta
            fiende. Kom ut ur bubblan nu, och ta ansvar för er misslyckade
            jobbpolitik!
          </note>
          <note type="speaker">
            Anf. 49 PETER PERSSON (S):
          </note>
          <note>
            Fru talman! Egentligen tycker jag att politiken var bättre och
            tydligare på 90-talet. Då skrev vår nuvarande finansminister och
            vår nuvarande statsminister var sin bok på samma tema: vikten
            av att minska välfärdssamhällets omfattning och demontera viktiga
            element i välfärden genom att kraftigt sänka skatter, försvaga
            socialförsäkringen och privatisera.
          </note>
          <note>
            De sade tydligt att ökad ojämlikhet skulle bidra till drivkrafter
            och göra samhället rikare. En ojämn fördelning var något man fick
            ta. Några ramlade på vägen i livets kapplöpning.
          </note>
          <note>
            Då var politiken tydlig. I dag gör Moderaterna detta, men man
            säger någonting annat. Med precision attackerar man de jämlikhetsskapande
            sociala försäkringarna. Med precision går man in i viktiga element
            i välfärden såsom omfattningen av skola och äldreomsorg och säljer
            ut, privatiserar och låter dem som har ekonomiska resurser förmera
            kvalitet för sig själva och sin egen betalningsförmåga.
          </note>
          <note>
            Allt detta som ni skrev om gör ni i dag, men ni talar ett annat
            språk. Jag tycker att det är beklagligt för den politiska debatten.
            Alla utanför den här plenisalen ser ju hur ojämlikheten breder
            ut sig i det svenska samhället, och det är ett resultat av en
            mycket medveten politik från den moderatledda regeringens sida.
          </note>
          <note type="speaker">
            Anf. 50 HILLEVI LARSSON (S):
          </note>
          <note>
            Fru talman! Ja, vi kan konstatera att de som har drabbats av
            försämringarna har blivit fattigare – det är ett faktum. Vi kan
            framför allt konstatera att regeringen fördelningsmässigt har
            gett betydligt mer i kronor och ören till dem som redan har mycket
            och mindre till dem som redan har lite.
          </note>
          <note>
            Även om man inte bara talar om den ökade fattigdomen kan man
            fråga sig hur logiskt detta är med tanke på att kostnaderna inte
            försvinner. Det som framför allt har skett är en övervältring
            av kostnader som tidigare legat på staten till kommunerna och
            naturligtvis till privatpersoner. Föräldrar får försörja sina
            vuxna barn, och partner får försörja den i paret som har förlorat
            a-kassan och sjukförsäkringen.
          </note>
          <note>
            Det här har inneburit en kostnad för många kommuner, och det
            går ut över välfärden – skola, vård och omsorg. Den här politiken
            är alltså någonting som slår mot alla i förlängningen genom sämre
            välfärd.
          </note>
          <note>
            Det är dessutom så att många människor vill ha trygghet. Snabba
            skattesänkningar är inte det viktigaste för många människor, utan
            de vill ha den här tryggheten.
          </note>
          <note>
            Många fackförbund har försökt lösa det genom att själva teckna
            privata försäkringar för sina medlemmars räkning. Det syns kanske
            inte mer än i form av avgiften för medlemmarna, men det är likväl
            privata försäkringar för att kompensera för försämringarna i de
            offentliga försäkringarna.
          </note>
          <note>
            Det finns också arbetsgivare som försäkrar sina anställda, till
            exempel med sjukförsäkringar eftersom de är oroliga för att vården
            inte fungerar. Det finns enskilda som försäkrar sig själva med
            privata försäkringar. Då får man ju ändå en kostnad. Kostnaden
            försvinner alltså inte, utan den hamnar i förlängningen på den
            enskilde.
          </note>
          <note>
            Jag vill avsluta med det Dagens Industri skrev: att det är lika
            vansinnigt att försämra a-kassan på det här sättet som att kalla
            att ta ut föräldraförsäkring för utanförskap.
          </note>
          <note type="speaker">
            Anf. 51 CARL B HAMILTON (FP):
          </note>
          <note>
            Fru talman! Det sades här att alla ser hur ojämlikheten breder
            ut sig. Problemet för den som sade det är att de som arbetar som
            statistiker på Statistiska centralbyrån eller Europeiska statistiska
            centralbyrån inte ser detta. Av alla mått som vi har, de tre viktiga
            måtten, registrerar inget någon ökad ojämlikhet för Sverige.
          </note>
          <note>
            Sedan var det detta med teoretiska kamrar som jag skulle sitta
            i tillsammans med Anders Borg. Låt mig då upplysa om följande:
          </note>
          <note>
            Sverige har i dag fler läkare, fler sjuksköterskor, fler vårdcentraler,
            fler apotek – 600 stycken – och kortare vårdköer än 2006. Resurserna
            till vården har ökat sedan 2006. Resurserna till äldreomsorgen
            har ökat. Resurserna till personer med funktionsnedsättning har
            ökat. Tillgängligheten i primärvården har förbättrats. Mer än
            20 000 fler arbetar i den offentliga välfärden. Resurserna till
            den offentliga välfärden har ökat med mer än 70 miljarder. Resurserna
            till välfärden som andel av bruttonationalprodukten, de totala
            inkomsterna i Sverige, har ökat. Bostadsbidraget för barnfamiljer
            har ökat jämfört med 2006.
          </note>
          <note>
            Andelen biståndsmottagare i befolkningen har minskat, Pia Nilsson.
            Flerbarnstillägget är högre. Barnfattigdomen, sådan den mäts,
            har minskat. Bostadstillägget för pensionärer är högre. Högkostnadsskyddet
            för tandvård är högre. Grundavdraget för pensionärer är högre.
            Grundnivån i föräldrapenningen är högre än den var 2006.
          </note>
          <note>
            Sverige har högre personaltäthet när det gäller skolsköterskor,
            kuratorer och skolpsykologer. Sverige har 40 000 fler studenter
            vid våra universitet. Sverige har fler barn i förskolan utan att
            barngruppernas genomsnittliga storlek har ökat och med samma förskollärartäthet
            som tidigare.
          </note>
          <note>
            Fru talman! Nu har min talartid gått ut. Jag hade några saker
            till att nämna. Sverige är ett bra land att leva i.
          </note>
          <note type="speaker">
            Anf. 52 Finansminister ANDERS BORG (M):
          </note>
          <note>
            Fru talman! Den här debatten gäller hur det har gått med sammanhållningen
            i Sverige. Det är viktigt att vi för den debatten på ett sakligt
            sätt utifrån de fakta som föreligger.
          </note>
          <note>
            Det vanligaste måttet för inkomstspridning är Gini-koefficienten.
            1996 låg den på 0,23. 2007 hade den ökat till 0,3, och nu har
            den minskat till 0,29. Den ökade alltså under 1990-talet under
            de socialdemokratiska åren, och den har legat stilla eller minskat
            under de år som den här regeringen har styrt. Det är, precis som
            Finanspolitiska rådet understryker, förvånande att vi har gått
            igenom en djup ekonomisk kris och ändå lyckats undvika en ökad
            inkomstspridning.
          </note>
          <note>
            När den här regeringen tillträdde var den andel av hushållen
            som mottog försörjningsstöd 5,8 procent. I den senaste statistiken
            är det 5,7 procent. Trots den värsta ekonomiska krisen sedan depressionen
            är det alltså en minskad andel hushåll som är beroende av försörjningsstöd.
          </note>
          <note>
            Det är likadant när vi ser på grupper med låg materiell standard.
            När vi tillträdde var det 2,1 procent av hushållen som bedömdes
            ha låg materiell standard. I dag är det 1,3 procent. Trots den
            djupaste ekonomiska kris Europa har upplevt i modern tid har vi
            i Sverige alltså kunnat se att andelen hushåll med låg materiell
            standard har minskat.
          </note>
          <note>
            Vad beror det då på att vi har lyckats mycket bättre under den
            här svåra perioden än Socialdemokraterna gjorde under de goda
            åren innan? Det beror på att vi har fört en politik som förbättrar
            förutsättningarna för sysselsättning. Det gör man när man förbättrar
            arbetsmarknadens funktionssätt och skapar förutsättningar för
            fler företag att vilja anställa och när man utbildar människor
            för att ha den kompetens som krävs. Det är därför det socialdemokratiska
            alternativet leder till ökade ekonomiska skillnader.
          </note>
          <note>
            Eftersom jag förstår att ledamöterna från Socialdemokraterna
            har svårt att ta till sig detta ska jag försöka förklara det väldigt
            noggrant. Om man höjer skatterna och höjer bidragen blir det mindre
            lönsamt att arbeta och mer kostsamt att anställa. Då får vi en
            politik där kostnaderna för företagen ökar när de ska anställa
            unga människor och i servicesektorn samtidigt som ersättningsnivån
            i våra bidragssystem stiger.
          </note>
          <note>
            Det finns en bred genomgång av forskningen från Konjunkturinstitutet,
            Finanspolitiska rådet, Finansdepartementet och Riksbanken som
            visar att om man höjer skatterna och bygger ut bidragssystemen
            får man färre människor i arbete och en högre arbetslöshet. Skulle
            man därtill lägga en kraftig arbetstidsförkortning finns det mycket
            stor risk för att vi får en utveckling som påminner om det som
            skedde i Frankrike när man genomförde detta. Då steg kostnaderna
            med mellan 10 och 15 procent, och därefter har den franska ekonomin
            stått och stampat. Man har haft svag tillväxt, dålig utveckling
            på arbetsmarknaden och väsentligt högre arbetslöshet. Det beror
            på att en arbetstidsförkortning är mycket kostsam. Den kan kosta
            mellan 120 och 240 miljarder kronor enligt de beräkningar som
            har gjorts utifrån de förslag som har funnits.
          </note>
          <note>
            Till detta kommer att om man samtidigt höjer kostnaderna för
            energin, vilket de andra rödgröna partierna är så angelägna om
            att göra, flyttar ytterligare produktion ut från Sverige.
          </note>
          <note>
            Denna typ av politik leder alltså till att färre människor är
            i arbete, för man belastar företagen med kostnader, man bygger
            ut bidragssystemen och man försämrar förutsättningarna för svensk
            ekonomi. Då ökar de ekonomiska skillnaderna, för man misslyckas
            med den grundläggande uppgiften att bygga en väg till full sysselsättning.
            Det är där vi ser skiljelinjen.
          </note>
          <note type="speaker">
            Anf. 53 EVA-LENA JANSSON (S):
          </note>
          <note>
            Fru talman! Det är svårt att få svar av finansministern. Nu har
            jag ställt frågan två gånger, och jag ställer den igen: Vet finansministern
            hur mycket man kan få ut från a-kassan som arbetslös oavsett vilken
            inkomst man har haft? Vet han vad högstanivån på vad man kan få
            ut är efter skatt? Om han vill ha tips kan han läsa min interpellation.
            Han har vägrat svara, men jag tänkte att det vore bra om det kom
            ut från hans mun.
          </note>
          <note>
            Det vi nu ser, när finansministern talar om våra trygghetssystem,
            våra inkomstförsäkringar och våra socialförsäkringar som bidrag,
            är att de är i nivå. A-kassan är alltså i nivå med försörjningsstöd,
            det yttersta skydd vi har i samhället.
          </note>
          <note>
            Rapporten visar att 115 000 personer får försörjningsstöd och
            är arbetslösa. Därutöver tillkommer 15 000 personer med arbete
            som är beroende av försörjningsstöd, då lönen inte räcker till.
            Utöver dessa finns det 35 000 sjukskrivna med läkarintyg som inte
            får sjukersättning, som inte får tillräckligt eller som får vänta
            på sjukpenning. Detta är Anders Borg nöjd med!
          </note>
          <note>
            Ojämlikheten ökar mest i Spanien, Slovenien, Frankrike och därefter
            Sverige. Det finns det statistik på. Klyftan mellan rika och fattiga
            har ökat lika mycket i Sverige som i OECD i genomsnitt. Det är
            inte min statistik, utan det är de organisationer som Anders Borg
            hänvisar till.
          </note>
          <note>
            Jag tycker att det är bekymmersamt att vi får ökade klyftor.
            Jag har förstått att den här regeringen har använt pengarna från
            trygghetssystemen till att sänka skatten för sig själva. Jag tycker
            att det är problematiskt att vi får ökad ojämlikhet.
          </note>
          <note>
            Jag kan inte förstå hur Anders Borg kan stå här och vara så himla
            nöjd när vi får en minskad sammanhållning och när våra trygghetssystem
            i stället för att vara riskutjämnande och skapa social sammanhållning
            är sådana att människor får skaffa sig extraförsäkring. Ta gärna
            en titt ut i landet! Prata med de fattiga pensionärerna i Sverige
            och försök övertyga dem om att ojämlikheten har minskat. Du har
            fel, Anders Borg!
          </note>
          <note type="speaker">
            Anf. 54 Finansminister ANDERS BORG (M):
          </note>
          <note>
            Fru talman! Vi har i Sverige bra offentlig statistik. Den redovisas
            också i många fall av Eurostat på samma sätt.
          </note>
          <note>
            Här har vi alltså tre grundläggande mått på sammanhållning, inkomstskillnader
            och inkomstspridning. De steg kraftigt under de socialdemokratiska
            åren fram till 2006. Därefter har de legat stilla eller kanske
            till och med minskat. Det är inte bara min slutsats utan också
            Finanspolitiska rådets slutsats i två olika rapporter.
          </note>
          <note>
            När det gäller socialbidragen är andelen hushåll som får del
            av dem färre än det var när vi tillträdde 2007. Då är vi alltså
            i sitsen att vi har gått igenom den värsta ekonomiska krisen,
            och andelen som är beroende av försörjningsstöd har minskat. Andelen
            hushåll med låg materiell standard, vilket kanske är ett bättre
            mått på hur människor lever i sin vardag, har minskat från 2 till
            1 procent. Detta beror på att regeringens jobbpolitik har höjt
            sysselsättningsgraden. Vi har i dag den högsta sysselsättningsgraden
            i Europa. För människor över 55 år har den ökat från 69 till 73
            procent. Det är en mycket kraftig ökning från en redan mycket
            hög nivå.
          </note>
          <note>
            Inkomsterna i Sverige har, justerat för priser och hur transfereringar
            och skatter har utvecklats, ökat med nära nog 20 procent. Det
            är inget land i Europa som har haft en bättre inkomstutveckling
            för vanliga människor. Detta har gjort att vi har klarat sammanhållningen
            bättre.
          </note>
          <note>
            Hotet mot sammanhållningen är att man åter höjer skatterna, bygger
            ut bidragssystemen, avvecklar vår energiförsörjning, genomför
            arbetstidsförkortningar och stoppar byggandet så att vi inte längre
            har en sysselsättning som växer, utan vi får stagnation, och människor
            låses ut från arbetsmarknaden. Det är ju Socialdemokraternas signum:
            att trycka bort människor från arbetsmarknaden.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2013/14:518 om pensionärsskatten
          </note>
          <note type="speaker">
            Anf. 55 Finansminister ANDERS BORG (M):
          </note>
          <note>
            Fru talman! Hillevi Larsson har frågat mig dels vad jag avser
            att göra med skillnaden i beskattning mellan löntagare och pensionärer,
            dels om skillnaden i beskattning bör slopas.
          </note>
          <note>
            Regeringens övergripande mål är att varaktigt öka sysselsättningen
            och minska utanförskapet. Den enskilt viktigaste åtgärden för
            att nå detta mål är jobbskatteavdraget. Jobbskatteavdraget gör
            det mer lönsamt att arbeta, vilket ökar drivkrafterna att gå från
            utanförskap till arbete och från deltid till heltid. Det råder
            en bred enighet om att jobbskatteavdraget på sikt leder till ökad
            sysselsättning. Bland andra gör Konjunkturinstitutet, Finanspolitiska
            rådet och Finansdepartementet likvärdiga bedömningar av effekterna.
            Det finns någon form av jobbskatteavdrag i 18 länder, däribland
            Danmark, Finland och USA. En starkare ekonomi och fler i arbete
            skapar förutsättningar för en positiv utveckling för pensionärerna
            under de kommande åren.
          </note>
          <note>
            För att minska utsattheten och värna sammanhållningen avser regeringen
            att fortsätta genomföra åtgärder riktade till grupper med svag
            ekonomi och större försörjningsbörda. Regeringen har sänkt skatten
            för äldre vid fem tillfällen, senast från och med den 1 januari
            2014. Totalt har skatten för äldre sänkts med 16,45 miljarder
            kronor per år, räknat från varje stegs ikraftträdande. För en
            genomsnittlig pensionär över 65 år har skatten därmed sänkts med
            ca 850 kronor per månad sedan 2006. Regeringen har även höjt bostadstilläggen
            till pensionärer med totalt sett 340 kronor per månad och hushåll.
            Vilka reformer som kan bli aktuella framöver är dock något som
            regeringen prövar inom ramen för budgetarbetet, där en samlad
            bedömning och avvägning görs.
          </note>
          <note type="speaker">
            Anf. 56 HILLEVI LARSSON (S):
          </note>
          <note>
            Fru talman! Den här frågan handlar om klyftan i beskattning mellan
            lön och pension. Det handlar inte om skattesänkningar i sig själva,
            utan det handlar om: Ska vi ha beskattningen på samma nivå, eller
            ska vi ha den på olika nivåer?
          </note>
          <note>
            Tyvärr är svaret från regeringen att man sänker skatten lite
            grann för pensionärer. Det är lite grann jämfört med hur man har
            sänkt skatten för löntagarna. Då är det okej. Och det är okej
            att klyftan växer. Samtidigt som man har sänkt skatten lite grann
            för pensionärerna har man sänkt den mycket för löntagarna. Klyftan
            växer alltså.
          </note>
          <note>
            Det är det min fråga handlar om. Är det verkligen rätt att det
            ska finnas någon klyfta över huvud taget? Pension är ju uppskjuten
            lön. Då borde den rimligtvis beskattas som lön.
          </note>
          <note>
            Vi har kunnat se att skatteklyftan har vuxit, och för varje skattesänkning
            för löntagarna växer klyftan ytterligare. Frågan är: Borde vi
            inte i stället sluta klyftan och stegvis ta bort pensionärsskatten?
          </note>
          <note>
            Ytterligare en dimension av det här är att lönerna har ökat medan
            pensionerna står och stampar. På senare tid har det till och med
            varit försämringar av pensionerna, när bromsen har slagit till.
            Det sägs att jobbskatteavdraget finns till för att arbetslösheten
            ska minska och att pensionerna därmed, i förlängningen, ska öka.
            Men verkligheten visar någonting annat.
          </note>
          <note>
            Vi kan se att anledningen till att bromsen har slagit till och
            att pensionerna minskar är att arbetslösheten ökar. Jobbskatteavdraget
            har alltså inte fått effekten att arbetslösheten har minskat.
            Det har bara gjort det mer orättvist för dem som står utanför.
            Det är sjuka, arbetslösa och föräldralediga men även pensionärer
            som betalar en högre skattesats.
          </note>
          <note>
            Skillnaden växer i fråga om vad pensionärerna har råd med jämfört
            med vad löntagarna har råd med, när pensionerna står stilla eller
            till och med försämras och löntagarna får löneökningar och skatteklyftan
            växer. Med tanke på det borde man åtminstone kunna ta tag i skatteklyftan.
            Och har man råd att sänka skatten så mycket för löntagarna borde
            man ha råd med det även för pensionärerna.
          </note>
          <note>
            Vi kan titta på verkligheten. Varannan kvinna som blir pensionär
            i dag blir fattigpensionär. Hon får garantipension, under EU:s
            fattigdomsstreck. Det här är en väldigt allvarlig utveckling.
            Man räknar med att 80-talisterna kommer att vara i ett ännu sämre
            läge i framtiden, inte minst de kvinnliga 80-talisterna. Det är
            också många män som drabbas. Ungefär var tredje man som går i
            pension i dag blir fattigpensionär, men det är varannan kvinna.
            Det här har alltså även ett jämställdhetsperspektiv.
          </note>
          <note>
            Men vi socialdemokrater har nu kommit med ett förslag på hur
            vi ska sluta gapet i beskattningen. Det första steget tar vi direkt
            efter valet, om vi vinner valet. Det handlar om garantipensionärerna
            – de är i praktiken fattigpensionärer, eftersom de har väldigt
            svårt att få ekonomin att gå ihop. Där tar vi bort klyftan helt
            och hållet när det gäller beskattning.
          </note>
          <note>
            Nästa steg är att vi ska ta bort klyftan helt och hållet för
            dem som har 12 000 i pension – det är vad en genomsnittlig kvinnlig
            pensionär har i dag. Det ska vi göra senast 2016, alltså under
            nästa mandatperiod.
          </note>
          <note>
            Och senast 2020 – det är då vi har vårt mål att halvera arbetslösheten
            eller se till att den blir den lägsta i Europa, vilket i praktiken
            innebär en halvering – ska skatteklyftan tas bort helt och hållet.
          </note>
          <note type="speaker">
            Anf. 57 CARL B HAMILTON (FP):
          </note>
          <note>
            Fru talman! Det är uppenbart att för Socialdemokraterna är frågan
            om att det är skillnader i beskattning viktigare än nivån. Även
            om människor, pensionärer och andra, får det bättre och får en
            högre disponibel inkomst är det viktigaste att man har samma skatt.
          </note>
          <note>
            Som finansministern var inne på har den här regeringen sänkt
            skatten med 16 miljarder. Nu föreslår Socialdemokraterna 1,8 miljarder
            nästa år och 2,2 miljarder 2016. Det är belopp som är väsentligt
            mycket mindre än 16 miljarder kronor per år. Jag vill understryka
            det.
          </note>
          <note>
            Men det som är grundläggande här är en fråga som Hillevi Larsson
            undviker. Om det nu är så eländigt, så syndigt och så fel att
            ha de här skillnaderna undrar jag: Varför har Socialdemokraterna
            inte en gång, inte två gånger, inte tre gånger, inte fyra gånger
            utan fem gånger accepterat jobbskatteavdragen? Varför har ni gjort
            det om ni är så starkt emot det? Det är hyckleri i kubik, fru
            talman.
          </note>
          <note>
            När jobbmålet är uppnått, säger Hillevi Larsson, ska, så att
            säga, den totala lyckan bryta ut. För då har alla samma skatt,
            även om de har olika inkomst.
          </note>
          <note>
            Jag tror att det är en ren bluff. Socialdemokraterna kommer nämligen
            aldrig att uppnå ett mål om att ha lägst arbetslöshet i EU. Vi
            kan ta Österrike, som ni nu har som ert föredöme. Österrike tillämpar
            metoder för att få ned arbetslösheten som Socialdemokraterna i
            Sverige inte accepterar.
          </note>
          <note>
            Man har ungdomslöner. Man har lärlingslöner. Man har ingångslöner.
            40 procent av ungdomarna i gymnasieåldern är i lärlingsutbildning.
            Det är detta som gör att de har låg arbetslöshet. Men Socialdemokraterna
            är tämligen ointresserade av lärlingsutbildningar, och ni kan
            absolut inte tänka er ingångslöner för unga eller lägre löner
            för dem som har lägre kompetens. Det är den linje som ni hela
            tiden driver. Och ni angriper Folkpartiet och andra partier för
            att vi tycker att det är bra. Vi tycker att det är bättre att
            människor har ett jobb, även om det är till en något lägre lön,
            än att de går arbetslösa och inte har denna något lägre lön.
          </note>
          <note>
            Det mål som ni har, att få lägst arbetslöshet i EU, kommer ni
            aldrig att uppnå. Därmed kommer ni heller aldrig att komma till
            situationen att klyftan, som Hillevi Larsson säger, sluts. Det
            kommer aldrig att inträffa. Det är en bluff.
          </note>
          <note>
            Dessutom, fru talman, blir det väldigt konstigt om man säger:
            Vårt mål beträffande pensioner och pensionärer beror på beslut
            som tas i andra länder, i Österrike och andra länder. Det är den
            politik som förs i Österrike som ska bestämma tidpunkten för när
            pensionärer i Sverige ska få den skatteförändring som Socialdemokraterna
            eftersträvar. Det är jättekonstigt. Varför ska inte den politik
            som rör Sverige bestämmas i Sverige?
          </note>
          <note type="speaker">
            Anf. 58 JONAS JACOBSSON GJÖRTLER (M):
          </note>
          <note>
            Fru talman! I sin interpellation tar Hillevi Larsson upp det
            som benämns som en skillnad i beskattning mellan pensionärer och
            vanliga löntagare.
          </note>
          <note>
            Det finns en rad saker man kan ta upp i den här frågeställningen
            som är intressanta att beröra. Jag tänkte börja med att gå på
            själva kärnfrågan: huruvida det finns en skillnad i beskattning
            eller ej. Det förutsätts nämligen i diskussionen att det skulle
            vara på det viset, men om man ska vara helt ärlig förutsätter
            den slutsatsen att man bara tittar på den del av beskattningen
            som är själva inkomstskatten, alltså den kommunala och den statliga
            inkomstskatten.
          </note>
          <note>
            Men om vi ska vara noggranna här är det egentligen så att beskattningen
            sker även via arbetsgivaravgifterna. De består nämligen både av
            en avgiftsdel och av en skattedel. Enligt Skatteverkets bedömning
            är det ungefär 60 procent av arbetsgivaravgifterna som är att
            betrakta som skatt. Detta betalas av löntagarna.
          </note>
          <note>
            I praktiken innebär det här att innan jobbskatteavdragen infördes
            betalade löntagarna betydligt högre skatt än vad pensionärerna
            gjorde, men i och med jobbskatteavdragen har skillnaden minskat.
            I dag betalar löntagarna bara något mer i skatt än pensionärerna.
          </note>
          <note>
            Jag menar att det blir ett felslut att bara titta på själva inkomstskatten.
            Man måste se hela bilden, och då blir det annorlunda. Då är inte
            skillnaden den som interpellanten försöker ge sken av.
          </note>
          <note>
            Även om man bara tittar på inkomstskattedelen framförs det emellanåt
            i debatten att det skulle vara något unikt för Sverige. Men det
            stämmer inte heller. Enligt OECD betalar pensionärerna en högre
            inkomstskatt, om man tar bort arbetsgivaravgiftsdelen, i en majoritet
            av de länder som man har tittat på. Detta är alltså ingen unik
            ordning för Sverige. Jobbskatteavdrag finns i många andra länder,
            vilket har nämnts här tidigare.
          </note>
          <note>
            När det gäller frågan om huruvida pension är uppskjuten lön kan
            det vara intressant att se vad Pensionsmyndigheten säger. De konstaterar
            att inbetalda avgifter används till samma års pensionsutbetalningar,
            det vill säga att det är människor som arbetar nu som betalar
            pensionerna för dem som nu är pensionärer. Därmed är det inte
            fråga om uppskjuten lön även om jag också är medveten om att många
            människor nog tror det och uppfattar det så. Det handlar om att
            man får en pensionsrätt, men det är faktiskt inte samma sak.
          </note>
          <note>
            Interpellanten har dock en poäng. Hillevi Larsson tar upp att
            lönerna ökar och att pensionerna står och stampar. Det ligger
            mycket i det. Här är det viktigt att understryka att för att komma
            till rätta med detta är det allra viktigaste vi kan göra från
            denna kammare att se till att vi säkerställer goda förutsättningar
            för jobb och tillväxt. Där har regeringen gjort en lång rad insatser
            som har lett till att 250 000 fler är i arbete nu än när alliansregeringen
            tog över.
          </note>
          <note>
            Alliansregeringen har också sänkt skatten fem gånger för pensionärerna,
            vilket har gett bättre förutsättningar för pensionärerna generellt.
            Men visst är det ett problem när ekonomin inte har gått tillräckligt
            bra och vi har haft lågkonjunktur och finanskris. Det är klart
            att det drabbar oss alla i någon mening. Det slår också mot pensionerna.
            Det viktigaste vi kan göra är att säkerställa jobb och tillväxt.
          </note>
          <note type="speaker">
            Anf. 59 PETER PERSSON (S):
          </note>
          <note>
            Fru talman! När jag hörde Carl B Hamilton såg jag framför mig
            den tidigare riksdagsledamoten Lars Tobisson från Moderaterna.
            Han stod här i kammaren och sade: Om Socialdemokraterna lyckas
            halvera arbetslösheten kommer hela världen att älska böckling.
            Vi klarade det, Hamilton, och vi kommer att klara det igen.
          </note>
          <note>
            Däremot tror jag att Moderaternas tal om att bekämpa arbetslösheten
            är just tal. Man har nog egentligen inte så mycket emot att administrera
            en massarbetslöshet, för det uppfyller en del andra krav och inriktningar
            man har på politiken.
          </note>
          <note>
            Arbetslöshet disciplinerar löntagare och deras fackliga organisationer.
            Det är till och med så att i regeringen ingående partier har diskuterat
            strejkrättens rätt att vara i en tidigare arbetsmarknadskonflikt
            där man tog fajt för rimliga arbetsvillkor och för att inte få
            heltider omvandlade till timanställningar. Jag tror att detta
            är en väldigt viktig frågeställning när man diskuterar jobbskatteavdraget
            och de effekter som Hillevi Larsson interpellerar om.
          </note>
          <note>
            Motorn och drivkraften bakom jobbskatteavdraget har märkts i
            flera av Anders Borgs tal och i Moderaternas skrifter; det är
            att minska och växla ned lönekraven och öka överskotten för företagen.
            Det är ett tydligt instrument som kom till sin rätt då man gick
            in och förändrade lagen om anställningsskydd. Det gav möjlighet
            att stapla visstid på visstid, vilket ökar otryggheten på arbetsplatserna
            och möjligheterna att ställa krav.
          </note>
          <note>
            Osäkerhet och otrygghet som breder ut sig på arbetsplatserna
            leder tillsammans med skattesänkningar för dem som har jobb till
            lägre lönekrav. Jag minns när Anders Borg traskade bort till en
            konferenslokal för några år sedan och läxade upp de moderata kommunalråden
            för att de hade gått med på löneökningar för undersköterskor.
            Det är lätt att kalla sig feminist i festtal, men i praktiken
            bedriver ni en lönesänknings- och disciplineringspolitik, Anders
            Borg. Därför leder den också till vidgade ekonomiska klyftor.
          </note>
          <note>
            Jag hade en interpellation anmäld till finansministern i morgon
            som han har dragit undan. Den handlade om fortsättningen i skattesänkningarna.
            Jag ser tydligt att Peter Norman uttalar att skillnaden mellan
            dem som arbetar och dem som inte arbetar ska öka och att vi ska
            fortsätta med skattesänkningarna när det är lämpligt nästa mandatperiod.
          </note>
          <note>
            Nu får du chansen att svara på denna frågeställning, Anders Borg,
            som hänger väl ihop med Hillevi Larssons: När ska skattesänkningarna
            fortsätta?
          </note>
          <note type="speaker">
            Anf. 60 EVA-LENA JANSSON (S):
          </note>
          <note>
            Fru talman! I finansministerns svar till Hillevi Larsson står
            det att jobbskatteavdraget gör det mer lönsamt att arbeta, vilket
            ökar drivkrafterna att gå från utanförskap till arbete och från
            deltid till heltid.
          </note>
          <note>
            Min fråga till finansministern är: Anser finansministern att
            pensionärer befinner sig i utanförskap? Jag tycker att det är
            en relevant fråga, för han beskriver att jobbskatteavdraget har
            tillkommit för att minska utanförskapet. Det måste betyda att
            de som inte får ta del av jobbskatteavdraget, det vill säga pensionärerna,
            är i utanförskap.
          </note>
          <note>
            Jonas Jacobsson Gjörtler försöker beskriva det som att pension
            inte är uppskjuten lön, men vad vill han då beskriva det som?
            Är det ytterligare ett bidrag? Det är ju så ni benämner olika
            typer av ersättningar. Min uppfattning är att pension är uppskjuten
            lön och därför ska beskattas likadant.
          </note>
          <note>
            Vi går till val på att höja skatten för dem som tjänar över 60
            000 kronor, Carl B Hamilton. Jag vet inte hur många år ni har
            gått till val på att ta bort värnskatten. Jag har inte sett att
            ni har gjort det än, men ni kanske tänker göra det nästa mandatperiod.
          </note>
          <note>
            Jag har däremot sett att ni gemensamt i den borgerliga gruppen
            har föreslagit massor av skattesänkningar. Frågan är vem som vinner
            skattesänkarligan. Det blir i alla fall inte vi.
          </note>
          <note>
            Däremot är vi mycket tydliga med att vi vill ta bort skatteklyftan
            mellan löntagare och pensionärer. Det är ett av våra vallöften,
            eftersom vi tror på jämlikhet i ett samhälle. Vi tror också på
            att även pensionärer behöver ha inkomster för att kunna handla,
            leva bra, betala sin hyra, köpa sin mat och göra saker utöver
            det basala.
          </note>
          <note>
            Frågan till finansministern, som han måste svara på, är: Anser
            han att pensionärer är i utanförskap? Är det därför de inte ska
            kunna ta del av skattesänkningen? Varför tycker han att det är
            så viktigt att det ska vara skillnad mellan skatt för pensionärer
            och för dem som jobbar? Pensionärer har uppenbarligen redan jobbat
            klart. De har jobbat färdigt. Många av dem har slitit i många
            fler år än både Anders Borg och jag kommer att kunna göra under
            vår livstid. Varför tycker han att det är så viktigt att de ska
            betala högre skatt än löntagare?
          </note>
          <note type="speaker">
            Anf. 61 STAFFAN ANGER (M):
          </note>
          <note>
            Fru talman! Regeringens ekonomiska politik har de senaste åtta
            åren varit extremt lyckosam. Det är bara att titta ut över Europa
            och se hur det har varit med stor massarbetslöshet. Skulderna
            har ökat, och de disponibla inkomsterna har minskat.
          </note>
          <note>
            En viktig del i den ekonomiska politiken har naturligtvis varit
            jobbskatteavdragen. De fem jobbskatteavdragen, som säkerligen
            – det har de flesta utredningsinstitut, med Finanspolitiska rådet,
            konstaterat – gett mer än 100 000 jobb. Det är klart att det har
            varit viktigt att under de här lågkonjunkturerna stimulera ekonomin
            och den privata konsumtionen. Framför allt det senaste jobbskatteavdraget
            var mycket väsentligt, när det fortfarande var lågkonjunktur,
            för att få upp bnp-tillväxten ett par procent. När den privata
            konsumtionen är så viktig var det riktigt.
          </note>
          <note>
            Då säger Socialdemokraterna: Ni har förstört välfärden. Nej,
            det har vi inte gjort. Jag tycker att Carl B Hamilton talade väl
            om hur mycket som har förbättrats under den här tiden. Vad jag
            förstår på de uträkningar som finns har 40–50 miljarder kronor
            i nuvarande penningvärde satsats, och det är väl bland de största
            satsningar som har gjorts.
          </note>
          <note>
            Jämlikheten i samhället har också varit bra. Vi har inte fått
            de stora skillnader som man annars har fått och som man hade under
            den socialdemokratiska tiden. Men jag kan förstå att det under
            90-talet kan ha varit vissa problem med den politiken.
          </note>
          <note>
            Vi måste också titta på att den disponibla inkomsten har ökat
            med 20 procent. Det är helt unikt i Europa. Det kan svenskarna
            konsumera för, och därför kan vi öka tillväxten. Vi ligger nu
            på 2–3 procent och får mer resurser för att försöka klara detta.
          </note>
          <note>
            Vi har, som ni alla vet, försökt kompensera pensionärerna, och
            det har vi gjort väl. Vi har gjort fem avdrag på 16,45 miljarder
            kronor. Vi har också sett till att de som har lägst inkomster
            har fått ökade bostadstillägg, de som bara har garantipension.
          </note>
          <note>
            Jag tycker att vi i det här sammanhanget har skött oss mycket
            väl från regeringens sida. Jag är övertygad om att man måste föra
            en politik som skapar tillväxt, för att få resurser till välfärden.
            Jag är mycket orolig för detta med Miljöpartiet, som kommer att
            bli er koalitionspartner och som pratar om nolltillväxt. Och så
            pratar de om skatteökningar, som finansministern pratar väl om
            här också. Hur ska detta gå? Man måste ju få resurser till staten
            för att kunna föra en offensiv politik.
          </note>
          <note type="speaker">
            Anf. 62 JASENKO OMANOVIC (S):
          </note>
          <note>
            Fru talman! Jag satt på mitt arbetsrum och såg debatten och tänkte:
            Jag måste komma hit till kammaren, för det kom fram en del saker
            som jag tycker var intressanta.
          </note>
          <note>
            Jag vill börja med att berätta hur Anders Borg och övriga i den
            nyliberala Alliansen ser på medborgare i samhället, på de produktiva
            och på de icke-produktiva. Pensionärerna är en icke-produktiv
            grupp. Därför ska de betala mer skatt. Arbetslösa är också, fru
            talman, en icke-produktiv grupp, och därför ska de betala mer
            skatt. Samma sak gäller sjukskrivna. De är inte heller en produktiv
            grupp, och därför ska de betala mer i skatt, och samma sak gäller
            även föräldralediga.
          </note>
          <note>
            Det är alla de som är produktiva, som har ett jobb att gå till,
            som enligt Alliansen ska betala lite mindre i skatt, en del mycket
            mindre i skatt, beroende på hur mycket man tjänar. Det är, fru
            talman, väldigt intressant. 140 miljarder har man sänkt skatten
            med.
          </note>
          <note>
            Här hör vi föregående talare, Staffan Anger, säga: Det finns
            tecken på att vi har skapat över 100 000 jobb. Men det är mer
            än 1 miljon investerat per jobb. Då undrar jag: Är skatten en
            sådan belastning för ett samhälle? Är skatten också en möjlighet
            för oss att investera i samhället, investera i kunskap hos de
            barn som går i skolan? Är det så att en lärare till som vi betalar
            genom skattemedel blir en investering i vår framtid, eller är
            det inte så? Är det en belastning för vårt samhälle? Är en investering
            i en sjuksköterska eller en undersköterska en belastning eller
            en investering?
          </note>
          <note>
            Såvitt jag vet – kanske har jag inte full kunskap i frågan –
            finns det inga lärare som tjänar 1 miljon kronor om året. Jag
            har ännu inte mött någon lärare som tjänar så mycket, fast det
            kanske finns. Jag har inte mött någon undersköterska eller sjuksköterska
            som tjänar 1 miljon om året. Det är de investeringar som vi gör
            i vårt samhälle.
          </note>
          <note>
            Då är det förklarligt, fru talman, att en moderat kommer upp
            i talarstolen och – i stället för att visa sin politiska vilja
            – läser upp vad som står på Pensionsmyndighetens webbsida. Det
            är en myndighet! Det borde, fru talman, vara skillnad på oss här
            i kammaren som är valda att företräda en politisk vilja och en
            myndighet som ska se till att förvalta. Det borde vara någorlunda
            skillnad om man har gett sig in i politiken. Då borde man ha haft
            någon vilja att åstadkomma något.
          </note>
          <note>
            Den vilja som Anders Borg har är självklart att förlama den politiska
            kraften genom att sänka skatter och minska möjligheter till gemensamma
            investeringar. Vi ska finansiera allt privat. Det är den drivkraft
            som vår finansminister har. Därför blir det skillnad på skatt
            för pensionärer och för övriga.
          </note>
          <note type="speaker">
            Anf. 63 LEIF JAKOBSSON (S):
          </note>
          <note>
            Fru talman! Jag hade inte tänkt ge mig in i den här debatten.
            Men det kom en hel del påståenden, inte från finansministern men
            från hejarklacken, som gör att jag ändå måste rätta till en del
            saker till kammarens protokoll och för framtiden.
          </note>
          <note>
            Först och främst har Socialdemokraterna accepterat varken jobbskatteavdrag
            1, jobbskatteavdrag 2, jobbskatteavdrag 3, jobbskatteavdrag 4
            eller jobbskatteavdrag 5 till sin konstruktion. Det är precis
            därför vi i går presenterade hur vi sätter i gång att ta bort
            den del av skatteklyftan som handlar om pensionärerna. Vi har
            också sagt mycket tydligt i kammardebatt efter kammardebatt att
            det inte heller är rimligt att sjuka, arbetslösa och föräldralediga
            ska betala högre skatt på samma inkomst som de som är förvärvsarbetande.
            Det ska bort. Vi ska betala en och samma skatt.
          </note>
          <note>
            Då finns det inget jobbskatteavdrag längre – det är den praktiska
            innebörden. Själva jobbskatteavdragets konstruktion handlar om
            att missgynna dem som inte är i arbete. Det tänker vi ta bort,
            alltså tar vi bort jobbskatteavdraget. Vi har inte accepterat
            vare sig 1, 2, 3, 4 eller 5.
          </note>
          <note>
            Den andra frågan gäller pensionärsskatten i sig. För mig är det
            en djupt moralisk fråga. Det rör mig långt in i själen att se
            att den nu aktiva generationen bestämmer sig för att man kan sätta
            sprätt på det stora överskott på 65 miljarder som Göran Persson
            har lämnat ifrån sig. Men om det ska delas upp på alla blir det
            inte så mycket till var och en. Därför säger man: Låt oss i den
            aktiva generationen ta det, och låt våra föräldrar vara utan.
            För att vi ska kunna leva ännu bättre sparar vi lite grann på
            barnens utbildning och på våra föräldrars vård.
          </note>
          <note>
            Det är egentligen det som har hänt under den här mandatperioden.
            Det gör mig så fruktansvärt upprörd.
          </note>
          <note>
            Man kan hänga upp sig på den teoretiska argumentationen i fråga
            om jobbskatteavdraget och att jobbskatteavdraget i sig på något
            sätt skulle skapa jobb. Då skulle överflödet och mannan rinna
            över pensionärsgenerationen också. Men vi vet att det inte blev
            så. Utvärdering efter utvärdering har visat att jobbskatteavdraget
            inte har fungerat på det sättet och inte fått dessa effekter.
          </note>
          <note>
            Vad gör ni då? Då börjar ni argumentera om att det nu inte handlar
            om att skapa jobb längre. Nu är jobbskatteavdragen konsumtionsstimulanser.
            Då avslöjar ni er riktigt. Vad ni egentligen säger är nämligen
            att när ni ska stimulera den privata konsumtionen för att få fart
            på ekonomin utesluter ni era föräldrar. Då säger ni: Mamma och
            pappa ska inte vara med i denna konsumtionsstimulans, därför att
            om vi kan hålla dem utanför kan vi i den aktiva generationen få
            ännu mer att handla för och åka på ännu fler semesterresor.
          </note>
          <note>
            Ni ska veta att landets pensionärer känner denna moraliska dimension.
            Det är därför som ilskan är så fruktansvärt stor mot denna orättfärdiga
            pensionärsskatt. Det är därför som vi har lagt fram förslag om
            att den ska tas bort och hur den ska tas bort. Och vi har en tidtabell
            för det. Jag kan lova er att vi kommer att få en valrörelse där
            denna fråga kommer att leva hela tiden, och ni ska få svara på
            varför era föräldrar inte ska ha samma förutsättningar som ni
            som nu är i den aktiva generationen.
          </note>
          <note type="speaker">
            Anf. 64 Finansminister ANDERS BORG (M):
          </note>
          <note>
            Fru talman! Denna regering har gjort mycket för att förbättra
            pensionärernas levnadsstandard. Vi har sänkt skatten med över
            16 miljarder kronor för pensionärerna. Vi har förbättrat bostadstillägg,
            vi har tillfört resurser till äldreomsorgen, vi har satsat på
            ökat trygghetsboende och därigenom gett de äldre människorna i
            Sverige större ekonomiska ramar och en bättre tillgång till välfärd.
          </note>
          <note>
            Låt mig vara tydlig med att denna regering inte ser det som ett
            självändamål att ha en skillnad i beskattning mellan pensionärer
            och löntagare. Däremot anser denna regering att vi har begränsade
            ekonomiska resurser när vi ska blicka framåt. Vi måste tillämpa
            en princip om krona för krona så att vi kan säkra att vi kommer
            tillbaka till relativt stora överskott i de offentliga finanserna.
            Man kan inte leva över sina tillgångar, och man kan inte gå in
            i nästa lågkonjunktur utan att ha buffertar därför att vi då drabbas
            på samma sätt som de länder som skadats under krisåren. Det är
            därför som det är centralt att vi kommer tillbaka till att ha
            stora överskott i offentliga finanser före nästa lågkonjunktur.
          </note>
          <note>
            Nu säger de socialdemokratiska ledamöterna att Socialdemokraterna
            är beredda att sänka skatten mycket kraftigt för landets pensionärer.
            Jag tror att det handlar om 75 kronor i månaden. Socialdemokraterna
            har en lång historia av att leverera besvikelser till Sveriges
            pensionärer. Vi vet alla som följde 90-talets saneringspolitik
            att frysta pensioner, som ingen nämnt i valrörelsen, helt plötsligt
            blev en kärna i den socialdemokratiska politiken.
          </note>
          <note>
            Jag tror att det finns flera skäl som talar för att Socialdemokraterna
            inte kommer att leverera mer än besvikelser om olyckan skulle
            vara framme i september. Det första är naturligtvis att det löfte
            som man nu ger till pensionärerna om 75 kronor i månaden villkoras
            av att Socialdemokraterna ska nå sitt arbetslöshetsmål. Bekymret
            där är att den politik som Socialdemokraterna talar om leder till
            att man får högre långsiktig arbetslöshet och att det blir dyrare
            att anställa. Kombinerar man det sedan med stängda kärnkraftverk,
            höjda energiskatter och arbetstidsförkortning, som Socialdemokraternas
            samarbetspartier har föreslagit, är det en stor risk att vi får
            en sämre ekonomisk utveckling.
          </note>
          <note>
            Till detta kommer att Socialdemokraternas samarbetspartner Miljöpartiet
            vill driva en politik som leder till nolltillväxt. Med de indexeringar
            som vi har i vårt pensionssystem betyder det att vi också kommer
            att få en väsentligt sämre utveckling av pensionerna om Miljöpartiet
            lyckas få en nolltillväxt på plats. Då kommer vi alltså att få
            uppleva att indexeringen i pensionssystemet gör att vi sänker
            pensionerna varje år.
          </note>
          <note>
            Till detta kommer också att i det socialdemokratiska, miljöpartistiska,
            vänsterpartistiska och feministpartistiska samarbetet ligger en
            lång rad höjningar av kostnaderna. Det handlar om elskatter, koldioxidskatter,
            lastbilsskatter och flygskatter. Detta kommer att vältra över
            kostnader som också kommer att drabba pensionärerna. Det är inte
            alls svårt att tänka sig pensionärshushåll, även om de får en
            del skattesänkningar, som faktiskt skulle drabbas så mycket av
            dessa kostnadshöjningar att det blir minus.
          </note>
          <note>
            Det finns alltså en mycket stor risk att när Socialdemokraterna
            nu ställer ut löften blir det precis som tidigare, nämligen att
            det skapar besvikelser. När man misslyckas med den ekonomiska
            politiken, när man driver fram en nolltillväxt och när man vältrar
            över kostnaderna för sin bidragspolitik på vanliga hushåll kommer
            också pensionärerna att drabbas av sämre ekonomisk standard. Det,
            fru talman, är naturligtvis mycket olyckligt.
          </note>
          <note type="speaker">
            Anf. 65 HILLEVI LARSSON (S):
          </note>
          <note>
            Fru talman! Denna debatt handlar om klyftan när det gäller beskattning
            mellan lön och pension. Egentligen handlar den inte om någonting
            annat. Det är egentligen det som är grunden till denna interpellation,
            alltså: Är det verkligen rätt att det ska finnas en klyfta, och
            finns det inga ambitioner från regeringen att minska klyftan och
            som slutmål ta bort den helt och hållet? Trots att det var det
            som debatten skulle handla om har den handlat om allt annat än
            just detta, vilket är märkligt.
          </note>
          <note>
            Jag uppfattar det ändå som att det har kommit ett tydligt svar
            både från Anders Borg och från övriga meddebattörer på den borgerliga
            sidan: Nej, klyftan ska inte minska, och den ska inte försvinna
            helt och hållet.
          </note>
          <note>
            Risken är att den kommer att öka. Nu menar nämligen regeringen
            att man ska göra en liten skattepaus på kanske två år. Sedan vet
            vi inte vad som händer. Det kan fortsätta, vilket jag tror att
            det kommer att göra med tanke på de kongressbeslut som finns bland
            annat från Moderaternas stämma och som handlar om att man ska
            fortsätta med jobbskatteavdraget.
          </note>
          <note>
            Det som vi kan se av skattesänkningar hittills är att för varje
            sänkning av jobbskatteavdraget har klyftan när det gäller beskattning
            mellan lön och pension ökat. Därmed är risken överhängande, inte
            bara för att det inte kommer att bli en minskning av denna klyfta
            utan för att det kommer att bli en ökning. Det är därför som jag
            blir lite oroad över svaren.
          </note>
          <note>
            Ett argument som används är att vi socialdemokrater kommer att
            misslyckas. Detta kommer från partier som själva inte har någon
            som helst ambition att minska skatteklyftan utan som har gått
            med på att klyftan har ökat steg för steg och som inte kommer
            med några löften om att minska klyftan. Risken är att den kommer
            att öka.
          </note>
          <note>
            Därför kan jag ställa en följdfråga. Kan ni tänka er att dessutom
            öka klyftan ytterligare, utöver vad vi redan kan se i dag?
          </note>
          <note>
            Denna debatt handlar om rättvisa. Är det verkligen rättvist att
            pensionärerna ska betala högre skatt än löntagarna, trots att
            de ha en sämre inkomst och trots att pensionerna står och stampar
            och till och med har backat när löntagarna har fått mer? Detta
            är inte rättvist. Var fjärde väljare är pensionär i dag, och pensionärerna
            är en mycket stor grupp. Och även om de inte var det är det principfrågan
            som är den viktiga. Det är denna grundprincip som jag gärna skulle
            vilja ha en diskussion om. Är det rätt eller fel? Finns det några
            ambitioner att göra någonting åt det?
          </note>
          <note>
            Vi socialdemokrater är mycket tydliga med att vi går till val
            på att stegvis ta bort denna klyfta, och vi har en tydlig tidsplan
            för det. Chansen för att detta ska lyckas är trots allt större
            än att partier som till och med kan tänka sig att öka klyftan
            skulle lyckas med att ta bort denna orättvisa skatteklyfta.
          </note>
          <note>
            Sedan handlar det inte bara om skattesänkningar i sig, utan det
            handlar om rättvis skatt. Det vi har kunnat se när det gäller
            skattesänkningar för löntagare är att välfärden har försämrats.
            Det finns ett samband däremellan. Vi kan se att personaltätheten
            inom skola, vård och omsorg i kommuner och landsting har minskat
            med drygt 4 procent under den här tiden, och det är rätt mycket
            med tanke på att situationen inte var perfekt tidigare. Det blir
            ett tuffare arbetsklimat för de anställda, som nu blir sjukskrivna.
            Många äldre får ta smällen i hemtjänst, äldreomsorg och sjukvård.
          </note>
          <note>
            Vi kan se att hundra tusen personer, varav många kvinnor, har
            gått ned i arbetstid eller tvingats sluta arbeta helt och hållet
            för att ta hand om anhöriga. Det gäller inte minst att ta hand
            om äldre släktingar som föräldrar och så vidare.
          </note>
          <note>
            Det här är alltså frågor som hänger ihop, och det som krävs är
            rättvisa.
          </note>
          <note type="speaker">
            Anf. 66 CARL B HAMILTON (FP):
          </note>
          <note>
            Fru talman! Frågan är vad man ska ta upp här, men det jag först
            och främst vill säga är att jag inte ser pensionärer som en icke-produktiv
            grupp. Staffan Anger är pensionär, och jag är pensionär. Jag tror
            att det är få av dem som har tittat på den här debatten som uppfattar
            att vi är icke-produktiva. Det är en oförskämdhet.
          </note>
          <note>
            Sedan kan man fråga pensionärer vad de är mest bekymrade för,
            fru talman. Är det att skatten de betalar är 100 eller 200 kronor
            högre än vad de som är yngre och arbetsföra och åker till jobbet
            varje dag betalar? Nej, det visar sig att de är mer bekymrade
            över att inte få den vård och omsorg de behöver när de blir skröpliga
            och äldre. Det är en mycket större orosfaktor hos landets pensionärer
            än det Socialdemokraterna tänker gå till val på. Det man fokuserar
            hela sin pensionärspolitik på är skatteskillnaden – klyftan. Hillevi
            Larsson och andra lyfter fram detta som den stora orättvisan i
            det svenska samhället.
          </note>
          <note>
            Jag tror faktiskt att vi ska backa och acceptera pensionärernas
            egen syn. När det gäller pensionärsorganisationerna är det precis
            som Hillevi Larsson säger: De är bara intresserade av de friska
            pensionärerna mellan 65 och 75. Om vi frågar pensionärerna är
            det dock de sista tio eller fem – kanske de sista tre – åren i
            livet man är verkligt bekymrad över. Man är bekymrad över att
            det inte ska finnas resurser, personal etcetera för den tiden.
            Det är det jag tycker att vi ska fokusera på. Vi ska inte låtsas
            att den stora rättvisefrågan i svensk politik är skillnaden i
            beskattning av dem som har pension och dem som är förvärvsarbetande.
          </note>
          <note type="speaker">
            Anf. 67 JONAS JACOBSSON GJÖRTLER (M):
          </note>
          <note>
            Fru talman! Hillevi Larsson säger att debatten handlar om klyftan
            i beskattningen av löntagare och pensionärer och att det handlar
            om rättvisa och principer. Då är det väl rimligt att ställa sig
            frågan om det är rättvist och en bra princip att i en sådan debatt
            bara välja att titta på en del av skatten. Det ger nämligen inte
            hela bilden av och inte hela sanningen om huruvida det alls finns
            en klyfta – och hur stor den klyftan i så fall är.
          </note>
          <note>
            Sanningen är nämligen att beskattning inte sker enbart genom
            inkomstskatterna, utan vi har också en beskattning via arbetsgivaravgifterna.
            Som jag nämnde tidigare bedömer Skatteverket att ungefär 60 procent
            av arbetsgivaravgifterna är att betrakta som skatter. Man måste
            ta in hela bilden för att få en korrekt illustration av hur det
            egentligen ser ut med den här klyftan. Gör man det ser man att
            klyftan i princip inte finns och att den lilla klyfta som finns
            är till löntagarnas nackdel.
          </note>
          <note>
            Sedan ångar Leif Jakobsson i gång och vevar upp sig i något slags
            frustande crescendo där han blir upprörd över att vi från Alliansens
            sida påstår att jobbskatteavdraget är en konsumtionsstimulans,
            för vi har ju tidigare sagt att det ska vara jobbskapande. Men
            den stora poängen med jobbskatteavdraget, Leif Jakobsson, är ju
            just att det klarar av att vara båda dessa saker samtidigt. Det
            är både viktigt ur ett konjunkturperspektiv, för att stimulera
            ekonomin och konsumtionen, och ur ett strukturellt perspektiv,
            för att skapa jobb på längre sikt. Det är det som är hela poängen
            med jobbskatteavdraget, alltså att vi har en dubbel effekt där.
          </note>
          <note>
            Inkomstskattesänkningarna har bara den ena av funktionerna, men
            de har ändå varit viktiga. Fem gånger har vi sänkt skatten för
            pensionärer och på så sätt stimulerat konsumtionen – även för
            våra äldsta i samhället.
          </note>
          <note type="speaker">
            Anf. 68 PETER PERSSON (S):
          </note>
          <note>
            Fru talman! Den här debatten, som är en följd av Hillevi Larssons
            interpellation om det orättvisa i att pensionärerna likt arbetslösa,
            sjuka och föräldralediga betalar en relativt sett högre skatt,
            är en bieffekt av en strategi som regeringen har. Man tror nämligen
            att man skapar mer sysselsättning genom att sänka lönerna. Instrumenten
            för det är dels att försämra arbetslöshetsförsäkringen, vilket
            driver ned löneökningstakten, dels stora och generella satsningar
            på branscher för att förbilliga kostnaderna.
          </note>
          <note>
            Jag ska vara generös mot finansministern – jag tror nämligen
            att det är den sista debatten vi har, då han inte kandiderar till
            riksdagen – och ge honom lite litteratur inför sommaren. Det är
            en antologi som heter Den sänkta löneandelen , framtagen av en
            doktorand i ekonomisk historia vid namn Erik Bengtsson. På baksidan
            finns ett citat av Paul Krugman, som i koncentrat säger så här:
          </note>
          <note>
            Ekonomin växer inte som den ska. Kapitalet klarar sig bra genom
            att ta en allt större del av kakan. Det är en debatt vi måste
            ta. Innan rövarbaronerna och industrirobotarna har förvandlat
            vårt samhälle till något som vi inte känner igen och inte vill
            ha.
          </note>
          <note>
            Jag vill ge denna bok till finansministern, tillsammans med programmet
            Dokument inifrån: Lönesänkarna . Jag önskar honom en trevlig sommar
            och tackar för debatterna.
          </note>
          <note type="speaker">
            Anf. 69 EVA-LENA JANSSON (S):
          </note>
          <note>
            Fru talman! Jag ställde en fråga till Anders Borg. Jag förstår
            att Anders Borg inte kan svara på alla frågor, men om han i sitt
            svar till Hillevi Larsson säger att anledningen till att man har
            ett jobbskatteavdrag är att minska utanförskapet måste han också
            svara på om han upplever att pensionärer befinner sig i ett utanförskap.
            Tycker han det kan han väl säga det här och nu – om han lyssnar,
            förmår, orkar och kan. Han kanske inte vill svara; det vet jag
            inte.
          </note>
          <note>
            Jonas Jacobsson Gjörtler pekar på det faktum att det betalas
            arbetsgivaravgifter för dem som är löntagare. Ja, det stämmer.
            Jag vet dock inte om Jonas Jacobsson Gjörtler har konstaterat
            att pensionärer har en lägre inkomst än löntagare. Inkomsten är
            alltså redan lägre. Att då betala högre skatt än löntagare är
            orättvist, och det är det vi pekar på. Det är orättvist och orättfärdigt.
            Man gör inte så i ett samhälle att man belönar dem som har jobbat
            i ett helt liv med att de ska betala högre skatt än de som är
            löntagare.
          </note>
          <note>
            Det är det vi försöker diskutera nu, fru talman: hur vi ser på
            människor. Ser vi på några som närande och andra som tärande?
            Jag kan väl i sammanhanget också konstatera att det den borgerliga
            regeringen, som har borgerlig majoritet i riksdagen tillsammans
            med Sverigedemokraterna, har lyckats åstadkomma är att sänka skatten
            med lika mycket som äldreomsorgen kostar per år – om man nu betänker
            att många äldre är bekymrade över äldreomsorgen, vilket vi också
            är. Vi ser ju att pengarna kan användas på olika sätt.
          </note>
          <note>
            Med det, fru talman, hoppas jag kunna få svar från finansministern
            på frågan om han på riktigt anser att pensionärer befinner sig
            i utanförskap. Vad tänker han i så fall göra – tvinga dem att
            arbeta, eller?
          </note>
          <note type="speaker">
            Anf. 70 STAFFAN ANGER (M):
          </note>
          <note>
            Fru talman! Vad Socialdemokraterna tydligen inte förstår är att
            hur höga pensionerna blir är beroende av hur mycket vi producerar
            och hur många som är i gång och arbetar i Sverige. Det är i ren
            relation till detta.
          </note>
          <note>
            Man blir ganska beklämd när man hör om den politik som ska föras
            under en nolltillväxt. Det blir inte bara en inbromsning; det
            blir en tvärnit. Vi måste se till att vi får fler människor i
            arbete.
          </note>
          <note>
            Regeringen med finansminister Borg har gjort ett fantastiskt
            jobb. Vi har fått 250 000 fler i arbete i den värsta konjunkturnedgången
            sedan 30-talet, och det har skett genom de olika åtgärderna. Vi
            har också den högsta sysselsättningsgraden bland kvinnor – vi
            har fått in kvinnorna i arbete – som också har ökat med en procent
            den senaste perioden.
          </note>
          <note>
            Det är bara att konstatera att när vi nu får fortsätta att regera
            – jag är övertygad om att vi kommer att vinna valet – kommer vi
            att fortsätta den här politiken. Vi ska se till att vi klarar
            sysselsättningen och ta ansvar för de invandrare vi har som så
            väl bidrar till olika funktioner i samhället. Det är 50 000 som
            kommer, kanske upp till 70 000–80 000, som vi ska se till att
            vi kommer att lyckas med att ta ansvar för och se till att de
            kommer i arbete.
          </note>
          <note>
            Vi har alltså dragit ned kostnaderna för pensionärerna med 16
            miljarder, plus pensionstillägget som är 340 kronor i månaden.
          </note>
          <note>
            Vad kommer att ske i framtiden? Det beror på hur vi kan få tillväxt
            och hur vi kan få ekonomin gående. Om vi får fortsätta nästa år
            kanske vi kan få en tillväxt på 3–4 procent, och då blir det ju
            mer pengar till pensionärerna.
          </note>
          <note>
            Jag vill gärna avsluta med att läsa upp vad finansministern säger
            i svaret: Vilka reformer som kan bli aktuella framöver är dock
            något som regeringen prövar inom ramen för budgetarbetet där en
            samlad bedömning och avvägning görs.
          </note>
          <note>
            Det är svaret, varken ja eller nej, beroende på ekonomin.
          </note>
          <note type="speaker">
            Anf. 71 JASENKO OMANOVIC (S):
          </note>
          <note>
            Fru talman! Skillnaden i beskattningen beror på att man ser på
            pensionärer som en icke-produktiv grupp. Vi hör här ett ovanifrånperspektiv
            från den nyliberala Alliansen i riksdagen när de säger: Det finns
            ju två herrar här som är invalda i riksdagen.
          </note>
          <note>
            Jag tycker att det är oförskämt att komma med det som ursäkt.
            Det är oförskämt mot alla undersköterskor, sjuksköterskor, lärare
            och poliser som har slitit under hela sitt arbetsliv – många av
            dem orkar inte jobba ens till 65 – att komma med en sådan ursäkt
            för en politik som utgår från att pensionärer är icke-produktiva
            och därför ska beskattas högre. Det är oförskämt mot alla dessa
            människor som byggt det här landet och slitit att säga: Vi är
            några här som är valda riksdagsledamöter och faktiskt är pensionärer.
          </note>
          <note>
            Fru talman! Den nyliberala Alliansen påbörjade skattesänkningarna
            förra mandatperioden. Nu fortsätter de fem samlade högerpartierna
            med skattesänkningarna som innebär en skillnad mellan pensionärer
            och arbetande. Nu gör man ett uppehåll i skattesänkningarna under
            två år. Om de samlade fem högerpartierna mot all förmodan skulle
            behålla makten är frågan om de skulle prioritera den icke-produktiva
            gruppen.
          </note>
          <note type="speaker">
            Anf. 72 LEIF JAKOBSSON (S):
          </note>
          <note>
            Fru talman! Om finansministern tänker fortsätta att referera
            det socialdemokratiska förslag som presenterades i går är jag
            glad om han sprider det så mycket som möjligt.
          </note>
          <note>
            Sedan måste jag göra en korrigering. Finansministern sade att
            de 75 kronorna för garantipensionärerna hängs upp på jobbmålet.
            Det är inte sant, utan det kommer att genomföras först i januari.
          </note>
          <note>
            Det som kommer att genomföras i januari 2016 är en kompensation
            eller ett borttagande av klyftan för pensionärer med pensioner
            upp till 12 000, vilket är den genomsnittliga pensionen för kvinnor.
            Inte heller det är avhängigt av hur vi klarar jobbmålet. Jobbmålet
            talar vi om i samband med att vi ska ta bort klyftan även för
            de pensionärer som har mer än 12 000 i pension. Jag skulle uppskatta
            om det blir rätt i den fortsatta beskrivningen av den socialdemokratiska
            politiken.
          </note>
          <note>
            Jag har en sekulär uppfostran, men jag har lärt mig att hedra
            min fader och min moder. Och det är precis det som väldigt många
            äldre i vårt land som har varit med och byggt upp landet känner.
            Man känner en utsatthet. Inkomsten och hur mycket man ska betala
            i skatt bestäms av andra, egentligen av deras barn. Det rimliga
            är att upprätthålla en hedrande hållning till den generation som
            har byggt upp landet, men det är precis det ni inte har gjort.
          </note>
          <note>
            När det gäller konsumtionsstimulansen, återigen, har jag tidigare
            haft diskussioner med Carl B Hamilton, som nu har lämnat kammaren.
            Han har många gånger argumenterat för det femte jobbskatteavdraget
            som det som gjorde att Volvo kunde sälja nya bilar. Jag har gång
            på gång sagt: Varför ska då inte våra föräldrar kunna köpa en
            ny bil om det är det som är syftet med skattesänkningen?
          </note>
          <note type="speaker">
            Anf. 73 Finansminister ANDERS BORG (M):
          </note>
          <note>
            Fru talman! Den här regeringen har sänkt skatterna för pensionärer
            mer än vad någon regering har gjort i modern tid före oss. Vi
            har sänkt skatterna med 16 miljarder kronor. Det innebär en betydande
            förbättring av pensionärernas situation.
          </note>
          <note>
            Vi har tillfört betydande resurser till äldreomsorgen. OECD:s
            utvärdering visar att Sverige har den högsta personaltätheten
            i äldreomsorgen av alla industriländer. Vi har också den bästa
            kvaliteten, därför att vår personal är bland de duktigaste.
          </note>
          <note>
            Nu tror jag att många pensionärer har anledning att vara djupt
            oroade för att vi i valet skulle få en olycka och Vänsterpartiet,
            Feministiskt initiativ, Miljöpartiet och Socialdemokraterna tar
            över regeringsmakten. Då finns det nämligen en betydande risk
            för att pensionärerna får en försämrad ekonomi.
          </note>
          <note>
            Det handlar, till att börja med, om ambitionen om nolltillväxt.
            Det inkomstindexeringssystem vi har i dag fungerar så att man
            tar inkomstökningen minus 1,6 procent som sedan blir indexeringen
            av pensionssystemet. Men inkomstindex kan naturligtvis inte i
            reala termer öka om vi har nolltillväxt. Då måste inkomstindex
            stå still. Annars stiger kostnaderna snabbare än produktiviteten,
            och stiger kostnaderna snabbare än produktiviteten kommer ekonomin
            att stanna av och vi får sysselsättningsminskningar. Det innebär
            att under en tioårsperiod kommer en miljöpartistisk nolltillväxtpolitik
            att sänka pensionerna med i runda slängar 15 procent.
          </note>
          <note>
            Till detta kommer att bidragspolitiken, som är Socialdemokraternas
            kärnidé, ska betalas med breda höjningar av skatterna som också
            kommer att drabba pensionärer. När man höjer avgifterna för att
            anställa unga och när Miljöpartiet höjer bensinskatterna, lastbilskatterna,
            elskatterna och flygskatterna urholkas pensionärernas köpkraft
            och de får höjda kostnader för det som de behöver konsumera.
          </note>
          <note>
            Ska vi sedan lägga till den samlade ambitionen från Vänsterpartiet,
            Miljöpartiet och Feministiskt initiativ om att också förkorta
            arbetstiden, ja, då handlar det om 120–240 miljarder i minskade
            offentliga intäkter. Det är alldeles uppenbart att den typen av
            ekonomisk förlust för kommuner, landsting och stat kommer att
            drabba pensionärerna. Vi kommer att få en minskad personaltäthet
            i äldreomsorgen, vi kommer att få en minskad tillgänglighet i
            sjukvården, och staten kommer att få en försämrad ekonomi.
          </note>
          <note>
            Det finns en väldigt stor risk att en regering med Vänsterpartiet,
            Miljöpartiet, Feministiskt initiativ och Socialdemokraterna skulle
            föra en politik som urholkar pensionärernas levnadsstandard och
            leder till sämre pensioner. Och när man misslyckas med jobbpolitiken
            kommer man naturligtvis att backa från de ofinansierade löftena,
            ska påpekas, om skattesänkningar, vilka är de enda ofinansierade
            löften om skattesänkningar som förekommer i den här valrörelsen.
            Då tror jag att vi riskerar att hamna i en situation där Sveriges
            pensionärer helt enkelt drabbas väldigt hårt av den ansvarslöshet
            som Socialdemokraterna uppvisar.
          </note>
          <note type="speaker">
            Anf. 74 HILLEVI LARSSON (S):
          </note>
          <note>
            Fru talman! Jag kan börja med att konstatera att jag inte har
            fått svar på min fråga: Kommer klyftan att växa ytterligare? Möjligtvis
            kan jag ana svaret: Det fortsätter som förut.
          </note>
          <note>
            Så som det har varit hittills har det varit nya skattesänkningar
            hela tiden där klyftan mellan pension och lön har ökat.
          </note>
          <note>
            Det varnas för vad som ska hända efter valet. Med en annan politik
            kommer det att bli massarbetslöshet, och välfärden kommer att
            försämras.
          </note>
          <note>
            Men regeringen har haft makten i åtta år, och resultatet är inte
            speciellt imponerande. Arbetslösheten har ökat under denna tid.
            Det är orsaken till att bromsen slagit till, vilket slår hårt
            mot pensionärerna och leder till att pensionerna står och stampar
            eller till och med backar.
          </note>
          <note>
            Den förda politiken har alltså inte fungerat. Ska vi fortsätta
            som förut, vilket är budskapet, blir jag orolig för hur det kommer
            att sluta.
          </note>
          <note>
            När det gäller välfärden blir människor sjukskrivna i en ökande
            takt inom vård, skola och omsorg på grund av att personaltätheten
            har minskat. Det är de sjuka och de gamla som är förlorarna i
            detta. De blir beroende av anhöriga som i sin tur försvinner från
            arbetsmarknaden, vilket förvärrar problemet med arbetslöshet och
            arbetskraftsbrist.
          </note>
          <note>
            Den nuvarande politiken har nåtts vägs ände. Den är ett misslyckande.
          </note>
          <note>
            Politiskt kan vi inte lova hur mycket som helst. Det är jag villig
            att erkänna. Men när det gäller fördelningspolitiken kan vi redan
            nu säga vem som ska ha de pengar vi förfogar över. Vårt budskap
            är tydligt: Det ska vara rättvis skatt. Pensionärer ska inte beskattas
            högre än löntagare.
          </note>
          <note>
            Detta lovar vi att genomföra. Det kan man inte säga om regeringen.
          </note>
          <note type="speaker">
            Anf. 75 Finansminister ANDERS BORG (M):
          </note>
          <note>
            Fru talman! Debatten har tydligt visat att regeringen har förbättrat
            pensionärernas situation. Vi har sänkt skatten med 16 miljarder,
            850 kronor i månaden, och höjt bostadstilläggen med 350 kronor
            i månaden. Vi har även kunnat säkra ökade resurser för äldreomsorgen.
            Sverige har i dag den bästa äldreomsorgen av alla industriländer,
            om vi får tro OECD.
          </note>
          <note>
            Det som bekymrar och oroar mig är att Socialdemokraterna, Vänsterpartiet,
            Miljöpartiet och Feministiskt initiativ riskerar att föra en politik
            som undergräver tryggheten för våra äldre.
          </note>
          <note>
            Det är uppenbart att en nolltillväxt skulle leda till att man
            långsiktigt sänker pensionerna år efter år. För en genomsnittlig
            pensionär handlar det om en sänkning på uppemot 15 procent över
            en tioårsperiod.
          </note>
          <note>
            Därtill kommer arbetstidsförkortning. Det är en viktig målsättning
            för vänsterpartierna samlat i Sverige med stora, förödande effekter
            på offentliga finanser. De beräkningar som tagits fram av Konjunkturinstitutet
            och riksdagens utredningstjänst antyder mellan 120 miljarder och
            240 miljarder i minskade skatteintäkter. Arbetar färre och arbetar
            vi mindre faller skatteintäkterna, vilket drabbar landets pensionärer.
          </note>
          <note>
            Till detta kommer alla kostnadshöjningar som Socialdemokraterna
            kommer att använda för att urholka pensionärernas vardagsekonomi.
            Höjda bensinskatter, höjda lastbilsskatter och höjda flygskatter
            kommer att slå hårt mot människor.
          </note>
          <note>
            Detta är givetvis djupt oroande. Men som tur är finns det en
            enkel lösning för att säkra att vi slipper dessa risker. Det är
            att rösta för en fortsatt alliansregering i höst. Då kan pensionärerna
            känna sig trygga med att vi kommer att vårda ekonomin och ta ansvar
            för de offentliga finanserna, fru talman.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2013/14:523 om omförhandling av skatteavtalet
            med Danmark
          </note>
          <note type="speaker">
            Anf. 76 Finansminister ANDERS BORG (M):
          </note>
          <note>
            Fru talman! Leif Jakobsson har frågat mig på vilket sätt jag
            och regeringen har fullföljt riksdagens beslut angående omförhandling
            av skatteavtalet med Danmark och kompensation till kommuner med
            hög andel gränsgångare, och vilket resultatet är.
          </note>
          <note>
            Sedan den nuvarande regeringen tillträdde har antalet sysselsatta
            i Skåne län ökat med drygt 51 000 personer. Regeringen arbetade
            hårt för att få ESS till Lund och satsar närmare 6 miljarder kronor
            under konstruktionsåren. Skåne är även tillsammans med Sveriges
            övriga storstadsregioner gynnat i regeringens nationella transportplan
            för 2014–2025. Detta är exempel på satsningar som kommer att ge
            jobb och ökad tillväxt för Skåne och Öresundsregionen.
          </note>
          <note>
            I den integrerade Öresundsregionen har den starka arbetsmarknaden
            i Köpenhamnsregionen under lång tid varit viktig för Skåne. Sedan
            Öresundsbron invigdes 2000 har pendlarströmmen över bron mångdubblats.
            Pendlarströmmen består i huvudsak av personer som bor i Skåne
            och arbetar i Danmark.
          </note>
          <note>
            Genom det kommunala utjämningssystemet sker en kompensation för
            det skattebortfall som arbetspendlingen medför. Under perioden
            2008–2012 har Danmark överfört motsvarande 800 miljoner svenska
            kronor netto per år att fördela inom ramen för den kommunala utjämningen.
          </note>
          <note>
            Mot bakgrund av betydelsen av integration i Öresundsregionen
            finns det skäl att framöver överväga insatser för regionen, vilket
            bör prövas mot möjligheten att hitta lämplig finansiering. Regeringen
            avser också att kontinuerligt föra en dialog med den danska regeringen
            om villkoren för regionen.
          </note>
          <note>
            Utjämningskommittén pekade på vissa brister i beräkningen av
            kostnadsutjämningen i det kommunala utjämningssystemet. Detta
            har regeringen åtgärdat, och från och med 2014 påverkar arbetspendling
            över nationsgränserna inte längre kostnadsutjämningen i det systemet.
          </note>
          <note type="speaker">
            Anf. 77 LEIF JAKOBSSON (S):
          </note>
          <note>
            Fru talman! Först var jag övertygad om att jag hade fått fel
            svar. Visserligen finns det något slags koppling till Öresundsregionen
            och Danmark, men det finns inget svar på min fråga.
          </note>
          <note>
            Min fråga till finansministern var: På vilket sätt har ministern
            och regeringen fullföljt riksdagens beslut, och vilket är resultatet?
            Detta har jag verkligen inte hört något svar på, utan svaret är
            ungefär att allt är bra som det är.
          </note>
          <note>
            Jag tolkar det som att regeringen inte har följt riksdagens beslut
            och inte tagit initiativ till en omförhandling av skatteavtalet
            med Danmark.
          </note>
          <note>
            Vi har diskuterat denna fråga ganska många gånger. Precis som
            Region Skåne och dina moderata partikamrater har jag byggt min
            argumentation på Statskontorets utredning, på Öresundsinstitutets
            utredning och på allt annat som visar att vi av en pendlare från
            den svenska sidan får tillbaka 8 kronor per hundralapp och för
            en dansk som pendlar till den svenska sidan betalar vi tillbaka
            ca 20–24 kronor. Det är alltså stor obalans.
          </note>
          <note>
            Många har uppmärksammat detta, inte minst Riksrevisionen som
            kritiserar regeringen eftersom finansministern gav felaktiga svar
            i kammaren.
          </note>
          <note>
            I den utjämningskommitté som finansministern hänvisade till och
            som jag var ledamot av penetrerade vi frågan. Vi kom fram till
            att förutom att vi får för lite pengar till Sverige och den svenska
            välfärden fördelas de på ett konstigt sätt så som utjämningssystemet
            fungerade, och vi föreslog förändringar.
          </note>
          <note>
            För den konstitutionella ordningens skull borde det kanske sägas
            att det var riksdagen som beslutade om ett nytt utjämningssystem,
            inte regeringen, vilket innebär att den skevheten i alla fall
            är tillrättad. Men den grundläggande är inte det.
          </note>
          <note>
            Finansministern hänvisar till att det kommer in 800 miljoner
            om året från Danmark. Det måste ställas i relation till något,
            och det saknas fullständigt en redogörelse för vad detta betyder.
            Motsvarar dessa 800 miljoner 8 kronor borde de 800 miljonerna
            vara 2,4–3 miljarder för att de ska täcka de kostnader som de
            skånska kommunerna har.
          </note>
          <note>
            Denna summa går in i det stora skatteutjämningssystemet. Det
            innebär att alla landets kommuner är med och tar förlusten för
            detta dåliga skatteavtal. Men det gör inte saken bättre. Landets
            kommuner skulle kunna göra ganska mycket bra för 2–3 miljarder
            till om året om detta hade fungerat.
          </note>
          <note>
            För Öresundsintegrationen är det stora problemet att de som är
            pendlare känner att de inte gör rätt för sig. Det känns inte bra
            att bo i en kommun där man tar del av välfärden och huvudsakligen
            betala skatt i ett annat land.
          </note>
          <note>
            Det skulle betyda mycket för många skånska kommuner och många
            arbetspendlare om frågan kunde lösas. Finansministern har på dessa
            två år uppenbarligen inte följt riksdagens beslut. På vilka grunder
            har ministern fattat beslutet att inte följa riksdagens beslut?
          </note>
          <note type="speaker">
            Anf. 78 HILLEVI LARSSON (S):
          </note>
          <note>
            Fru talman! Det grundläggande problemet är att människor inte
            betalar skatt där de bor utan i stället där de arbetar. Det är
            den princip vi har.
          </note>
          <note>
            Man kan till exempel se att Malmö är en kommun som många pendlar
            till från övriga Skåne. Det är till exempel många från Vellinge
            som pendlar till Malmö för att arbeta. Men då betalar de skatt
            där de bor och där de utnyttjar välfärden och inte där de arbetar.
          </note>
          <note>
            Det är detta som blir ett problem. De som bor i skånska kommuner
            utnyttjar välfärden där i form av skola, vård, omsorg, kulturutbud,
            infrastruktur och så vidare. Men de betalar skatt i det land de
            arbetar i, och det har i många fall varit Danmark. Det har blivit
            en obalans mellan Sverige och Danmark.
          </note>
          <note>
            Det handlar också om den skilda beräkningsgrunden där man räknar
            på ett annat sätt i Danmark jämfört med i Sverige. Vi kompenserar
            danskarna mer än vad de kompenserar oss. Det har funnits inbyggda
            saker som leder till en stor förlust. Offentliganställda har undantagits
            helt och hållet, och man har gjort ett grundavdrag på 80 000 kronor
            i det danska beräkningssättet. Det är först därefter man börjar
            beräkna för kompensation, och man har inte kompenserat för utebliven
            landstingsskatt.
          </note>
          <note>
            Det måste ändras. Det är rimligt att man räknar på samma sätt
            i det danska och i det svenska systemet så att det blir rätt kompensation.
            Grundproblemet är att människor skattar där de arbetar och inte
            där de bor. Hela skatteavtalet borde omförhandlas i grunden.
          </note>
          <note>
            Ett annat problem i sammanhanget är rösträtten. Människor har
            inte rösträtt över de skatteregler som de lever under. Det hade
            man kunnat lösa genom att se till att människor beskattades i
            det land där de bor och även har rösträtten där. Man skulle kunna
            lösa många problem genom att komma åt grundproblemet i skatteavtalet.
          </note>
          <note>
            Sedan handlar det om hur den kompensation som ändå utgår från
            Danmark till Sverige fördelar sig på de skånska kommunerna. Där
            kan vi se att det är väldigt lite av det bortfall som finns som
            landar på kommunens bord med pengar som kommunen kan använda till
            välfärd som pendlarna utnyttjar i kommunen.
          </note>
          <note>
            Det är ett problem. Man är på kommunal nivå glad över Öresundsintegrationen.
            Det leder till tillväxt, jobb och positiv utveckling. Har man
            arbetslöshet i den egna kommunen ser det i bästa fall bättre ut
            på andra sidan, till exempel på den danska sidan. Då får kommuninvånarna
            jobb.
          </note>
          <note>
            Människor upplever att de är en belastning när de inte kan betala
            skatt där de utnyttjar välfärden. Grundläggande är att Skåne tycker
            att det är positivt med pendlingen. Vi har upplevt många positiva
            effekter. Men det är ändå tråkigt att det blir ett skattebortfall
            i den egna kommunen när människor får jobb på andra sidan. Det
            är tråkigt att det ska behöva vara så.
          </note>
          <note>
            Det krävs en rejäl omförhandling av hela avtalet. Vi ska så klart
            komma så långt det går. Men det krävs också att staten kompenserar
            kommuner och Skåneregionen för det bortfall som sker. Det är på
            två nivåer som man behöver rätta till problemet.
          </note>
          <note>
            Grundläggande är att vi måste jobba mycket mer med Öresundsintegrationen.
            En tredjedel av den samlade bnp-utvecklingen för både Danmark
            och Sverige sker i Öresundsregionen. Det är viktigt att vi jobbar
            med de frågorna.
          </note>
          <note type="speaker">
            Anf. 79 Finansminister ANDERS BORG (M):
          </note>
          <note>
            Herr talman! Låt oss tydligt konstatera att Skåne som region
            har gynnats av den politik som regeringen har fört. Det är mycket
            positivt att vi kan se en ökning av sysselsättningen med 250 000.
            ESS är den största pågående forskningsinvesteringen som nu görs
            i Europa. Det sker inte något projekt av motsvarande storlek med
            långsiktig inriktning över huvud taget i någon annan del av Europa.
            Det är klart att regeringens politik för tillväxt och ansvar har
            spelat en väldigt stor roll.
          </note>
          <note>
            Nu kan man diskutera hur vi ska kunna samtala med den danska
            regeringen om att förbättra förutsättningarna för Öresundsintegration.
            Det tror jag att man måste göra utifrån ett bredare perspektiv.
            Det måste inkludera de överväganden som kan göras kring ett skatteavtal.
            Men det måste också handla om vad vi kan göra för att förbättra
            infrastrukturen och förutsättningarna för en ökad Öresundsintegration.
            Det måste handla om vad vi kan göra för att bättre, tydligare
            och starkare gemensamt utnyttja de utbildningsresurser vi har.
          </note>
          <note>
            Det är klart att det är regeringens ambition att fortsatt föra
            en bra, fördjupande och nära dialog med den danska regeringen
            för att säkra att vi kan förbättra förutsättningarna för en fortsatt
            bra Öresundsregion. Inom ramen för det nordiska samarbete vi har
            är det också rimligt att det förs en dialog om skatteutjämningsavtalet.
          </note>
          <note type="speaker">
            Anf. 80 LEIF JAKOBSSON (S):
          </note>
          <note>
            Herr talman! Om jag ska åka hem och underhålla skånska politiker
            med uttalanden är det detta jag kommer att använda: Skåne är även
            tillsammans med övriga storstadsregioner gynnat i regeringens
            nationella transportplan.
          </note>
          <note>
            Jag ska tala med dina moderata kolleger i Region Skåne om deras
            uppfattning om detta. Det är ett uttryck för en väldig Mälardalsfixering,
            och det är egentligen en trafikplan för i huvudsak Stockholm som
            lades fram. Men det är inte vad vi talar om här.
          </note>
          <note>
            Det finns enormt mycket att göra med Öresundsintegrationen. Det
            jobbar jag med på många olika plan. Det vi talar om här är skatteavtalet
            med Danmark. Jag menar att det är en byggsten för att få det hela
            att fungera så att både kommuner och enskilda ska känna att det
            sker på rimligt och rätt sätt.
          </note>
          <note>
            Min fråga var om hur det har gått med riksdagens beslut för över
            två år sedan att finansministern skulle uppta förhandlingar med
            Danmark och vilket resultatet blivit. Jag får inget svar.
          </note>
          <note>
            Vi har diskuterat den här frågan förut med finansministern i
            kammaren. Vi har drivit frågan och fick för två år sedan ett riksdagsbeslut.
            Jag har försökt erinra mig de svar jag har fått när jag har tagit
            upp frågan.
          </note>
          <note>
            I de första debatterna fick jag ungefär till svar: Det finns
            inga problem med skatteavtalet med Danmark. Det finns ingen obalans,
            svarade finansministern. Efter det ingrep Riksrevisionen och påpekade
            att riksdagen fick felaktiga svar om detta.
          </note>
          <note>
            I en senare debatt vi hade om detta fick jag svaret: Regeringen
            har inte kunnat göra omförhandlingen av skatteavtalet därför att
            Socialdemokraterna har minskat på resurserna i Regeringskansliet.
            Det var att vi inte riktigt tyckte att det skulle expandera i
            den takt som regeringen ville. Det kunde tyvärr inte göras, för
            just de tjänsterna för dem som skulle jobba med att omförhandla
            skatteavtalet med Danmark hade vi socialdemokrater sett till att
            de inte fanns. Därför hade det inte gjorts.
          </note>
          <note>
            Nästa gång vi debatterade det i kammaren svarade finansministern
            ungefär så här: Vi har satt i gång en utvärdering av avtalet.
            Vi måste först ha riktigt på fötterna innan vi startar själva
            omförhandlingen med Danmark, och det arbetet pågår.
          </note>
          <note>
            Nu säger finansministern i dag som svar på frågan om vad resultatet
            är egentligen absolut ingenting.
          </note>
          <note>
            Jag måste fråga mig: På vilka grunder har man bestämt sig från
            finansministerns och Finansdepartementets sida för att fullständigt
            strunta i det beslut som riksdagen fattade för över två år sedan?
            Det kan ju finnas goda skäl, men då måste man redovisa dem. Då
            måste man berätta att man har kommit fram till någonting annat
            än vad alla andra har gjort. Nu har i och för sig jag och de flesta
            andra grundat min argumentation på statliga myndigheters utvärdering
            av avtalet, så jag är ganska säker på att det tyvärr är så ofördelaktigt
            för Sverige som det påstås.
          </note>
          <note>
            Jag tycker att det krävs ordning och reda även i ett parlament
            och i ett lands styrande. Om parlamentet har sagt att något ska
            omförhandlas och man sedan inte har gjort det ska man i så fall
            berätta varför.
          </note>
          <note type="speaker">
            Anf. 81 HILLEVI LARSSON (S):
          </note>
          <note>
            Herr talman! Tyvärr känns det inte som någon slump att det är
            så lite som händer med tanke på att Öresundsregionen ligger där
            den ligger. Om Öresundsregionen hade funnits i Stockholm skulle
            det ha varit en helt annan aktivitet. Det upplevs som att det
            är en rätt stor Stockholmsfixering. Om något har hänt i Stockholm
            är det en riksfråga. Om det inte har hänt i Stockholm är det en
            regional eller lokal fråga.
          </note>
          <note>
            Denna fråga är alldeles för viktig för att reduceras till en
            lokal fråga. Detta är ett riksintresse. När vi kan se att en tredjedel
            av Sveriges och Danmarks samlade bnp-tillväxt sker i Öresundsregionen
            förstår man själv hur viktig frågan är. Vi skulle kunna förbättra
            utvecklingen. Vi kan redan se en bra integration, men vi skulle
            kunna riva gränshindren i Öresundsregionen och få arbetstillfällen,
            tillväxt och en positiv utveckling som skulle komma hela Sverige
            till del.
          </note>
          <note>
            I detta ligger också skatteavtalet. Det får ses som ett gränshinder,
            och ett gränshinder som till största delen är till Sveriges nackdel.
            Därmed är viljan att omförhandla inte så stor från den danska
            sidan, men då borde aktiviteten från den svenska sidan för att
            försöka göra något åt det här vara större. Precis som Leif Jakobsson
            säger har vi ett riksdagsbeslut på att vi ska agera. Om man inte
            tycker att frågan är viktig i sig borde man tycka att det är viktigt
            att följa riksdagens beslut eftersom riksdagen är högsta beslutande
            organ.
          </note>
          <note>
            Faktum kvarstår: Detta är ett ekonomiskt bortfall, framför allt
            för de drabbade kommunerna som får stå för välfärden och som får
            se intäkterna minska när arbetspendlingen ökar. Jag hoppas verkligen
            att regeringen tar tag i frågan, för det behövs.
          </note>
          <note type="speaker">
            Anf. 82 Finansminister ANDERS BORG (M):
          </note>
          <note>
            Herr talman! Jag tycker att det är centralt att för kammaren
            och i denna debatt redovisa de framsteg vi har gjort i Öresundsintegrationen
            och för Region Skåne. Då är det relevant att sysselsättningen
            har ökat kraftigt. Då är det relevant att vi nu genomför den största
            forskningssatsningen i Europa i just Region Skåne. Det visar vilken
            vikt regeringen fäster vid den här regionen.
          </note>
          <note>
            När det gäller skatteavtalet kan vi till att börja med konstatera
            att det är en socialdemokratisk regering som har framförhandlat
            detta skatteavtal. Det är alltså inte ett avtal som alliansregeringen
            har framförhandlat, utan det är Socialdemokraterna under dåvarande
            finansminister Bosse Ringholm som har förhandlat fram det avtal
            vi har.
          </note>
          <note>
            Jag har redovisat att man naturligtvis ska försöka hitta en bred
            form för dialog för att förbättra hela Öresundsregionen. Jag tror
            nämligen att det i grund och botten är den enda vägen framåt också
            när det gäller skatteavtalet.
          </note>
          <note>
            Det handlar framför allt om att förbättra utbildningssystemet
            och att få det att fungera bättre för hela regionen. Det handlar
            om infrastrukturen och att få den att underlätta och bättre möta
            de utmaningar som framtiden ställer oss inför. Det gäller att
            få ett avtal som fungerar.
          </note>
          <note>
            Då är det naturligtvis regeringens inriktning att i en bred dialog
            med våra danska motparter diskutera vad vi kan göra för att förbättra
            förutsättningarna för Öresundsregionen. Det är också den enda
            vägen framåt för att hantera frågan, herr talman.
          </note>
          <note type="speaker">
            Anf. 83 LEIF JAKOBSSON (S):
          </note>
          <note>
            Herr talman! Det är som sagt synd att riksdagsåret går mot sitt
            slut, för detta är första gången Anders Borg har gått in i en
            diskussion om Öresundsregionens andra förutsättningar. Det har
            jag försökt med både finansministern och några andra ministrar
            många gånger. När man försöker skyla över att man inte har gjort
            någonting åt själva skatteavtalet börjar man tydligen tala om
            andra frågor.
          </note>
          <note>
            Men låt oss hålla oss till skatteavtalet som ingicks 2003, för
            det innehåller klausuler. Det finns en klausul om att det efter
            två år skulle utvärderas och sedan omförhandlas och utvärderas
            vart femte år. Under regeringens mandatperiod har det funnits
            enligt avtalet stipulerade tider för att sköta detta och få det
            gjort.
          </note>
          <note>
            En av de saker som skulle utvärderas och som i högsta grad var
            öppen för förhandling är att avtalet inte kompenserar för landstingsskatt,
            vilket hade varit fullständigt rimligt. Vi har än så länge bara
            talat om kommunala utgifter och den kommunala skatten, men det
            rimliga vore naturligtvis att uppemot 30 kronor per hundralapp
            landade där man har skola, utbildning och äldreomsorg men också
            där man har sjukvård.
          </note>
          <note>
            I dag är sjukvården över huvud taget inte kompenserad från Danmark.
            Däremot kompenseras den via det svenska systemet när det hela
            delas ut, men det innebär att alla kommuner och landsting får
            mindre pengar eftersom vi får för lite in i systemet från Danmark.
          </note>
          <note>
            Jag konstaterar att finansministern har varit minister i åtta
            år. Han har tydligen inte använt sig av de omförhandlingsklausuler
            som finns tecknade i avtalet, och han har inte gjort det som skulle
            ha gjorts. Trots det tänker jag tacka för alla de debatter vi
            har haft genom åren, inte minst i denna fråga. Jag lär väl få
            fortsätta min kamp för ett rättvist skatteavtal.
          </note>
          <note type="speaker">
            Anf. 84 Finansminister ANDERS BORG (M):
          </note>
          <note>
            Herr talman! Vi kan alltså åter konstatera att det är en offensiv
            tillväxtpolitik som den här regeringen för som lyfter Öresundsregionen.
            Det är just tyngdpunkten på det som spelar störst roll för långsiktig
            tillväxt som har legat i fokus. Det handlar om att förbättra infrastrukturen
            och att förbättra forskningens förutsättningar, inte bara genom
            ökade anslag utan också genom breda investeringar i europeiska
            gemensamma forskningsinstitutioner. Vi ser resultaten. Sysselsättningen
            är högre, och tillväxten är bättre. Det har att göra med vad regeringen
            har åstadkommit.
          </note>
          <note>
            När det gäller Öresundsregionen och skatteavtalet – det skatteavtal
            som den socialdemokratiska regeringen valde att ingå med den danska
            regeringen och som ligger till grund för relationen – måste det,
            som jag nu upprepade gånger har redovisat, ses i ett bredare sammanhang.
            Det är bara genom en bred nordisk dialog om utbildning, infrastruktur
            och skatteavtalet som vi kan förväntas göra framsteg med den danska
            regeringen. Det har regeringen en kraftfull ambition att uppnå
            resultat med, herr talman.
          </note>
          <note>
            Jag vill också passa på att tacka för denna debatt och tidigare
            debatter.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2013/14:488 om biosimilarer
          </note>
          <note type="speaker">
            Anf. 85 Socialminister GÖRAN HÄGGLUND (KD):
          </note>
          <note>
            Herr talman! Ann Arleklo har frågat mig vilka åtgärder jag avser
            att vidta för att säkerställa patientsäkerheten vad gäller biosimilarer
            i Sverige.
          </note>
          <note>
            Som jag skrev i mitt tidigare frågesvar till Ann Arleklo i detta
            ämne är det återigen på sin plats att inledningsvis säga att landstingen
            enligt hälso- och sjukvårdslagen är skyldiga att erbjuda god hälso-
            och sjukvård. Det är också landstingens ansvar att bedriva patientsäker
            vård.
          </note>
          <note>
            I takt med att patenten på de biologiska läkemedlen har börjat
            löpa ut har så kallade biosimilarer kommit ut på marknaden. En
            biosimilar är ett läkemedel som liknar ett redan godkänt biologiskt
            läkemedel men som inte är identiskt. En fortsatt introduktion
            av biosimilarer är en möjlighet till priskonkurrens och minskade
            kostnader inom vissa terapiområden som i dag står för en mycket
            stor andel av läkemedelskostnaderna.
          </note>
          <note>
            Det är naturligtvis av största vikt att ökad användning av biosimilarer
            sker på ett patientsäkert sätt. Jag vill därför återigen nämna
            att företaget som marknadsför en biosimilar måste visa att biosimilaren
            och det biologiska referensläkemedlet inte skiljer sig åt i fråga
            om säkerhet och effekt vid behandling av patienter. Biosimilarer
            tillverkas också enligt samma kvalitetskrav som alla andra läkemedel.
          </note>
          <note>
            I den rapport från Läkemedelsverket som Ann Arleklo hänvisar
            till diskuterar Läkemedelsverket bara utbyte av läkemedel på apotek
            och inget annat. Som jag också skrev i mitt tidigare frågesvar
            har myndigheten inte heller fattat något generellt beslut om att
            dessa produkter inte kan vara utbytbara, utan myndigheten gör
            alltid en enskild utbytbarhetsbedömning för varje produkt.
          </note>
          <note>
            Hittills har ingen biosimilar blivit bedömd som utbytbar på apotek.
            Läkemedelsverket bedömer det dock som problematiskt om byte till
            biosimilar sker på apotek, och patienten riskerar att få olika
            produkter vid varje expedition utan att förskrivaren först kontaktas.
            Däremot ser Läkemedelsverket inga ökade risker med att förskrivare
            på eget initiativ tar ställning till ett byte för en patient eller
            att denne i samband med nyinsättning förskriver en biosimilar,
            då det sker under förskrivarens kontroll.
          </note>
          <note>
            Läkemedelsverket skriver vidare i rapporten att tydligare information
            om vad biosimilarer är och vilka läkemedel som godkänts enligt
            den principen skulle vara ett sätt att förbättra systemet så att
            vårdgivarna på lokal nivå kan uppmuntra och uppmana förskrivarna
            att ordinera biosimilarer i stället för originalläkemedel.
          </note>
          <note>
            Således har jag inte någon annan uppfattning än Läkemedelsverket,
            och som jag skrev i mitt tidigare frågesvar ser jag positivt på
            att en ökad användning av biosimilarer sker på ett ordnat, kontrollerat
            och patientsäkert sätt i vården genom att patientens läkare är
            involverad.
          </note>
          <note type="speaker">
            Anf. 86 ANN ARLEKLO (S):
          </note>
          <note>
            Herr talman! Jag vill börja med att tacka ministern för svaret.
            Men jag är inte helt nöjd med det.
          </note>
          <note>
            Enligt Läkemedelsverket är definitionen av en biosimilar följande:
            En biosimilar är ett läkemedel som liknar ett redan godkänt biologiskt
            läkemedel men som inte är identiskt. Introduktionen av biosimilarer
            kommer att kunna minska läkemedelskostnader för vården på samma
            sätt som generika har drivit ned priserna på läkemedel vars patent
            har gått ut, men inte i samma utsträckning.
          </note>
          <note>
            EMA, EU:s läkemedelsmyndighet, har skrivit riktlinjer för godkännandeförfarandet
            av biosimilarer. Medlemsländerna ska förhålla sig till dem, förutom
            vad gäller den punkt där EMA lämnar beslutet till varje enskilt
            land – beslutet kring utbytbarhet.
          </note>
          <note>
            Regeringen gav 2010 Läkemedelsverket och TLV, Tandvårds- och
            läkemedelsförmånsverket, i uppdrag att utvärdera möjligheten att
            utvidga utbytbarhet, delvis avseende biologiska läkemedel och
            kommande biosimilarer. Läkemedelsverket lämnade en rapport 2011
            avseende utökad utbytbarhet där man sammanfattar att biologiska
            läkemedel och biosimilarer inte är utbytbara.
          </note>
          <note>
            I socialministerns svar på min skriftliga fråga den 17 mars i
            år skriver socialministern: Läkemedelsverket har inte fattat något
            generellt beslut om att biosimilarer inte kan vara utbytbara.
          </note>
          <note>
            Herr talman! I Läkemedelsverkets Utredning av förutsättningar
            för utvidgat utbyte respektive utbyte vid nyinsättning framgår
            det på s. 17 punkt 5 och även på s. 20 uttryckligen att Läkemedelsverket
            anser att biosimilarer inte kan anses vara medicinskt likvärdiga
            med original/patenterade läkemedel och därmed inte utbytbara.
          </note>
          <note>
            Anser socialministern att Läkemedelsverket har uttryckt sig otydligt?
          </note>
          <note>
            Herr talman! Utredningen är nu närmare tre år gammal. Dessutom,
            vilket är av stor vikt, godkändes den första biosimilaren av en
            antikropp av EMA i september för knappt ett år sedan. Denna form
            av biosimilarer är mer komplexa än de tidigare.
          </note>
          <note>
            Vården har väldigt begränsad erfarenhet av antikroppsbaserade
            biosimilarer. Min andra fråga lyder därför: Avser ministern att
            ge Läkemedelsverket i uppdrag att än en gång sammanställa en utredning
            för att klargöra och förtydliga samt ange riktlinjer som gör det
            möjligt för vården att bygga strukturer och samla information
            om denna nya form av biosimilarer?
          </note>
          <note type="speaker">
            Anf. 87 Socialminister GÖRAN HÄGGLUND (KD):
          </note>
          <note>
            Herr talman! Jag vill tacka för att frågan har kommit upp till
            diskussion. Jag tror att det här är ett område som är helt obekant
            för många människor i vårt land och även för många inom professionen.
            Men det är ett område som kommer att spela en otroligt stor roll
            för framtagandet av nya effektiva läkemedel. Just similarerna
            kommer att ersätta väldigt dyra läkemedel som finns på marknaden
            och som spelar stor roll för att kunna bota eller lindra symtom
            på sjukdomar som många människor drabbas av.
          </note>
          <note>
            Till att börja med har jag ingen annan uppfattning än den som
            Läkemedelsverket som myndighet har. Det är deras kunnande jag
            lutar mig mot. Men det som är viktigt att peka på och som jag
            tror kanske leder till att diskussionen blir så här är att man
            ska skilja på utbytbarhet på apotek och utbyte som sker genom
            att läkaren i kontakt med patienten sätter in ett nytt läkemedel
            när man inleder en läkemedelsbehandling eller ersätter ett befintligt
            läkemedel med en biosimilar i direkt kontakt med patienten.
          </note>
          <note>
            Det som skiljer sig åt är alltså att Läkemedelsverket när det
            gäller utbytbarhet på apotek säger att det är problematiskt medan
            man säger att det inte finns några ökade risker när en förskrivare
            på eget initiativ tar ställning till ett byte för en patient eller
            i samband med nyinsättning förskriver en biosimilar. Därmed har
            förskrivaren kontroll över effekter.
          </note>
          <note>
            Det här är inte särskilt mycket konstigare än när det handlar
            om utbytbarhet av läkemedel i stort. Men det gäller att komma
            ihåg att biosimilarerna inte är identiska med originalet, utan
            de är lika – väldigt lika till och med. Men de är inte produktionsmässigt
            framställda på samma sätt. Och det leder till att de kan få en
            del andra egenskaper. Därför måste man följa upp det hela mycket
            noggrant. Precis som Ann Arleklo tar upp i sin interpellation
            finns det risker om man gör fel. Patientsäkerheten kräver att
            man har en noggrann uppföljning. Därav har vi skillnaden mellan
            utbyte på apotek respektive utbyte i direktkontakt mellan förskrivande
            läkare och patient.
          </note>
          <note type="speaker">
            Anf. 88 ANN ARLEKLO (S):
          </note>
          <note>
            Herr talman! Utvecklingen av biosimilarer går i en rasande fart.
            Då gäller det att vi inte blir fartblinda utan hela tiden har
            patientsäkerheten för ögonen.
          </note>
          <note>
            I dag kan man tillverka biosimilarer som är väldigt lika originalet.
            De första godkändes 2007, och nu är ett tjugotal godkända för
            användning inom EU.
          </note>
          <note>
            Introduktion av biosimilarer kommer att kunna minska kostnaderna
            för regioner och landsting. Generika har drivit ned priserna dramatiskt
            på många läkemedel så snart ett patent har gått ut. Men biosimilarer
            är inte kemiska generika och kan inte behandlas som sådana.
          </note>
          <note>
            Det är ännu inte möjligt att tillverka identiska kopior av biologiska
            läkemedel. Det beror på att biologiska läkemedel tillverkas av
            levande organismer, inte genom en syntes, och de är större med
            mer komplexa molekyler.
          </note>
          <note>
            Det är i dag omöjligt för ett konkurrerande bolag att ta fram
            en exakt kopia, men i framtiden kommer det säkert att ändras.
            Skulle biosimilarer vara utbytbara i dag, skulle det kunna medföra
            en risk för patienten. Dessutom vill man säkerställa uppföljningen
            på ett strukturerat sätt och genom noggrann uppföljning kunna
            fånga upp eventuella biverkningar.
          </note>
          <note>
            Herr talman! Att följa upp biosimilarer under en lång tid och
            på ett strukturerat sätt är en del av godkännandeprocessen. Man
            måste också kunna följa förskrivningen av biosimilarer på ett
            korrekt sätt för att undvika sammanblandningar. Batchnummer –
            det vill säga kodnummer – bör registreras på apoteken och i patientens
            journal. Jag är medveten om att detta är en stor utmaning, men
            den är viktig för att man ska kunna följa upp behandlingen med
            biosimilarer på ett patientsäkert sätt.
          </note>
          <note>
            I Norge avsätter staten en budget på 20 miljoner norska kronor
            för att man ska kunna genomföra en klinisk studie för att ta reda
            på om utbytena är säkra. Är det inte bäst att invänta resultatet
            från denna studie? Och varför skulle vi i Sverige vara mindre
            försiktiga än i Norge? Sverige ser väl patientsäkerhetsfrågan
            som lika viktig som våra norska kolleger.
          </note>
          <note>
            Så i ljuset av den osäkerhet som råder kring biosimilarer undrar
            jag: Avser ministern att dra upp riktlinjer, eller ge i uppdrag
            till Läkemedelsverket att dra upp riktlinjer, som garanterar att
            introduktion av biosimilarer sker på ett patientsäkert sätt avseende
            information och långsiktig uppföljning?
          </note>
          <note type="speaker">
            Anf. 89 Socialminister GÖRAN HÄGGLUND (KD):
          </note>
          <note>
            Herr talman! Ann Arleklo ställde några frågor. Den första var
            om jag har en annan uppfattning än Läkemedelsverket. Svaret är
            alltså att jag inte har någon annan uppfattning.
          </note>
          <note>
            Vill jag ytterligare utreda detta? Nej, jag ser inte några behov
            av att ta politiska initiativ på det här området. Däremot har
            ju Läkemedelsverket ett ständigt uppdrag att följa utvecklingen
            på området och ge ut de rekommendationer, synpunkter och tankar
            som kan uppkomma till följd av användning och utveckling av läkemedel.
          </note>
          <note>
            Ska vi vara försiktiga? Ja, vi ska vara försiktiga. Därför finns
            det en noggrann kontroll vid introduktionen av läkemedel. Det
            finns ett ansvar som åvilar de företag som tillverkar dessa produkter.
            Det finns myndigheter som följer upp användningen. Och, som sagt,
            i grunden ligger det väldigt mycket forskning bakom detta. Men
            för närvarande ser jag inte någon anledning till att ta några
            nya politiska initiativ på det här området.
          </note>
          <note>
            Återigen vill jag peka på att det som Läkemedelsverket tar upp
            och behandlar är att generellt vill man vara försiktig med utbytbarhet
            när det gäller apotek. Däremot när det handlar om förskrivares
            möjlighet att byta ut läkemedel för den patient som han eller
            hon har direkt kontakt med och har ett ansvar för att följa upp
            ser man mycket goda möjligheter att fortsätta utvecklingen.
          </note>
          <note>
            Vi ska inte bli fartblinda, tvärtom. Men vi har väldigt noggranna
            procedurer när det gäller introduktion av nya läkemedel på marknaden.
            Om man sätter stopp finns det också en baksida med detta. Försiktighet
            är i många sammanhang en dygd, men har man nya verksamma läkemedel
            inom räckhåll uppstår det en kostnad, och då menar jag inte en
            ekonomisk kostnad. Men det finns en baksida med att man inte använder
            verksamma och forskningsframtagna läkemedel som har en mycket
            god effekt i form av förbättrad livskvalitet för människor. I
            yttersta fall kanske människor avlider om de inte får tillgång
            till nya läkemedel som kan ha en stor verkan för de enskilda personer
            som har drabbats av vissa sjukdomar.
          </note>
          <note type="speaker">
            Anf. 90 ANN ARLEKLO (S):
          </note>
          <note>
            Herr talman! Det var ju tydliga besked. Nej, ministern ser inget
            behov av att ytterligare utreda frågan och kommer inte att ta
            några nya initiativ.
          </note>
          <note>
            Godkännandeprocessen för framtagande av biosimilarer är av hög
            kvalitet, liksom produkterna kommer att vara. Men det saknas mycket
            kunskap om biosimilarer och biosimilara antikroppar inom vården
            och det behövs en sammanställning av vad som är viktigt att förhålla
            sig till då biosimilara antikroppar ska introduceras. Det är någonting
            som är helt nytt. Läkemedelsverkets rapport är inte ett kunskapsdokument
            och kan inte ses som riktlinjer.
          </note>
          <note>
            Därför är det viktigt att det skrivs en oberoende sammanställning
            av information om vad biosimilara antikroppar är riktad till upphandlingsenheter,
            läkemedelskommittéer, läkare och patienter.
          </note>
          <note>
            Det är viktigt att det införs riktlinjer som säger att en patient
            som redan står på en fungerande behandling inte ska sättas över
            på en ny behandling på grund av den okända risken för immunogenicitet.
          </note>
          <note>
            Det är också viktigt att det införs riktlinjer som fastställer
            en nationell standard för hur biosimilarer ska följas upp i likhet
            med andra nya läkemedel, det vill säga riskhanteringsplaner där
            produktnamn och batchnummer registreras för att säkerställa spårbarhet.
          </note>
          <note>
            Herr talman! Slutligen är det viktigt säkerställa ansvarsfördelningen
            till de relevanta myndigheterna Läkemedelsverket, SBU Socialstyrelsen
            eller var ansvaret nu kommer att ligga.
          </note>
          <note type="speaker">
            Anf. 91 Socialminister GÖRAN HÄGGLUND (KD):
          </note>
          <note>
            Herr talman! Jag skulle vilja tona ned den – kanske jag tar till
            ett för hårt ord – alarmistiska tonen. Det som händer nu är att
            det kommer fram fler produkter av någonting som har funnits på
            läkemedelsmarknaden sedan början av 90-talet. Men antalet godkända
            biologiska substanser har ökat kraftigt sedan mitten av 90-talet.
            Det har alltså inte inträffat någonting akut nu. Det är heller
            inte så att läkemedel av den här karaktären innebär att de ska
            behandlas på ett annat än sätt än andra läkemedel. Det är en annan
            typ av framställning och en annan typ av grundmaterial bakom.
            Men det är inte väsensskilt från andra läkemedel.
          </note>
          <note>
            Detta behöver fungera precis som det gör när det gäller andra
            läkemedel där Läkemedelsverket har sin tunga och viktiga roll
            i sammanhanget. Det gäller forskning och godkännandeprocesser,
            där myndigheter på EU-nivå och svensk nivå säkerställer att introduktionen,
            uppföljningar och kontroller sker på ett bra sätt, att de företag
            som producerar och marknadsför produkterna tar sitt ansvar.
          </note>
          <note>
            Det här har vi en tydlig ansvarsfördelning för. Vi behöver inte
            ha en ny ansvarsfördelning bara för att det är biosimilarer. Det
            är ändå någonting som har varit känt under ganska många år och
            som är en del av sjukvården i vårt land och i många andra länder.
            Biosimilarer innebär en möjlighet för fler människor att bli friska
            eller att lindra de symtom som de lever med.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2013/14:514 om oberoende organ för
            bedömning av personskador
          </note>
          <note type="speaker">
            Anf. 92 Socialminister GÖRAN HÄGGLUND (KD):
          </note>
          <note>
            Herr talman! Hillevi Larsson har frågat mig om jag tänker verka
            för ett oberoende organ för bedömning av personskador och vad
            jag avser att göra för att öka rättssäkerheten för skadade – i
            första hand när det gäller försäkringsmedicinska bedömningar.
          </note>
          <note>
            Inledningsvis vill jag säga att ansvaret för de frågor som Hillevi
            Larsson lyfter fram i sin interpellation spänner över flera departementet
            och ministrars ansvarsområden. Frågan om rättssäkerheten i samband
            med försäkringsmedicinska bedömningar vid försäkringsbolagen bör
            i första hand riktas till Peter Norman. När det gäller försäkringsmedicinska
            bedömningar vid Försäkringskassan bör dessa frågor riktas till
            Ulf Kristersson.
          </note>
          <note>
            Patientsäkerhet och möjligheten att komma till rätta med vårdskador
            är en central fråga för mig som socialminister. Inriktningen på
            regeringens politik är att stärka patienternas ställning i hälso-
            och sjukvården och att långsiktigt förebygga och förhindra att
            vårdskador uppstår. Den 1 januari 2011 trädde patientsäkerhetslagen
            i kraft. Syftet med lagen var att stärka patientsäkerheten och
            därigenom minska antalet vårdskador. I lagen har vårdgivarnas
            ansvar för det systematiska patientsäkerhetsarbetet och patienternas
            möjligheter att delta i detta arbete stärkts.
          </note>
          <note>
            För att stödja vårdgivarna i patientsäkerhetsarbete har regeringen
            ingått en överenskommelse med Sveriges Kommuner och Landsting
            om förbättrad patientsäkerhet. Regeringen har satsat totalt 2,5
            miljarder kronor under åren 2011–2014 på arbetet med patientsäkerhetsreformen.
            Av Socialstyrelsens lägesrapport inom patientsäkerhetsområdet
            2014 framgår att det har skett en påtaglig utveckling när det
            gäller spridning och användning av flera befintliga och nya metoder
            för patientsäkerhetsarbetet och att utvecklingen till stor del
            beror på den överenskommelse som regeringen har ingått med Sveriges
            Kommuner och Landsting.
          </note>
          <note>
            Tillsyn av hälso- och sjukvårdens verksamheter ska se till att
            vårdgivarna bedriver ett systematiskt patientsäkerhetsarbete.
            För att stärka tillsynen har regeringen den 1 juni 2013 inrättat
            en ny myndighet, Inspektionen för vård och omsorg. Under 2014
            har regeringen också skjutit till 175 miljoner kronor med syfte
            att tillsynen ska bli mer effektiv och strategisk.
          </note>
          <note>
            Regeringen har vidare genomfört flera insatser för att stärka
            patienternas ställning i vården. Den 12 juni i år beslutade riksdagen
            om regeringens proposition med förslag till en ny patientlag med
            bestämmelser som bland annat stärker patientens rätt till adekvat
            information och till en andra medicinsk bedömning samt rätt att
            välja vård inom det egna landstinget eller inom annat landsting.
          </note>
          <note>
            Den 12 juni beslutade regeringen också om ett direktiv om en
            mer ändamålsenlig hantering av klagomål mot hälso- och sjukvården.
            Syftet är att skapa ett system för klagomålshantering som i högre
            grad ger patienter och deras närstående svar på frågor om varför
            en vårdskada har inträffat och vilka åtgärder vårdgivaren avser
            att vidta för att förhindra liknande händelser. Det ska också
            i högre grad ta till vara synpunkter från patienter i utvecklingen
            av hälso- och sjukvården.
          </note>
          <note>
            I patientskadelagen finns det tydliga regler för patienters rätt
            till ersättning i samband med vårdskador. Lagen infördes för att
            underlätta för patienter att få ersättning i samband med en vårdskada.
            Det är även möjligt att kräva skadestånd enligt skadeståndslagen.
          </note>
          <note>
            Enligt den ordning som gäller i dag för försäkringsärenden har
            försäkringstagaren möjlighet att få sitt ärende omprövat. Försäkringstagaren
            kan hos försäkringsbolaget begära en andra medicinsk bedömning,
            en så kallad second opinion, och därmed få en försäkringsmedicinsk
            bedömning omprövad. Den enskilde har också rätt att väcka talan
            mot försäkringsbolag i allmän domstol.
          </note>
          <note>
            Jag bedömer att det långsiktiga arbetet med att förebygga och
            förhindra vårdskador är mycket viktigt. Patienternas roll i detta
            arbete är central. Regeringen har därför genomfört flera insatser
            i denna riktning.
          </note>
          <note type="speaker">
            Anf. 93 HILLEVI LARSSON (S):
          </note>
          <note>
            Herr talman! Problemet är att det i dag finns medicinska rådgivare
            som inte är objektiva som bedömer människors personskador. Det
            är ingen oberoende bedömning av skadorna. Det värsta området där
            vi ser det gäller trafikskador. Det är näst intill omöjligt att
            få en trafikskada godkänd. Ju mer invalidiserande trafikskadan
            är desto svårare är det att få den godkänd, eftersom det då handlar
            om stora summor för att kompensera för inkomstbortfall, kanske
            resten av den skadades liv.
          </note>
          <note>
            Därför tar försäkringsbolagen till den bästa expertis de har.
            Det är läkare som blir betalda av försäkringsbolagen. Om patienten
            protesterar mot att han eller hon inte får någonting eller bara
            får en symbolisk summa går det till Patientskadenämnden och sedan
            vidare till domstol. Konsekvensen brukar vara att patienten blir
            utan ekonomisk ersättning trots trafikskadan som lett till invaliditet.
          </note>
          <note>
            Dessutom blir patienten ruinerad eftersom rättsprocessen är dyr
            för den enskilde. När man förlorar får man betala både sina egna
            och motpartens rättegångskostnader. Rättsskyddet ligger på 200
            000, vilket brukar vara en bråkdel av vad kostnaden blir efter
            långa förhandlingar i domstol. Det handlar ofta om miljonbelopp.
          </note>
          <note>
            För att komma till rätta med problemet föreslår jag att det inrättas
            ett oberoende organ för bedömning av personskador. Där ska finnas
            läkare, men de ska inte vara direkt knutna till ett försäkringsbolag.
            Läkarna är oberoende, och försäkringsbolagen kan inte själva välja
            vilken av läkarna i det oberoende organet som ska bedöma personskadan.
          </note>
          <note>
            Jag vill utvidga det till att även gälla andra typer av personskador,
            alltså inte bara trafikskador. Det kan handla om arbetsskador
            där samma typ av resonemang ofta förs när man nekar någon ersättning
            för arbetsskada eller att över huvud taget få arbetsskadan godkänd.
            Till exempel talar man om degenerativa förändringar hos 30-åringar.
            Man säger alltså att de blivit så gamla att kroppen förändrats
            och att de därför ändå skulle ha fått skadan, trots det som hände
            på arbetet. Det handlar framför allt om förslitningsskador där
            ju sambandet mellan skadan och arbetet är tydligt.
          </note>
          <note>
            Det här gäller även Försäkringskassans bedömning av skador. Det
            finns medicinska rådgivare knutna även till Försäkringskassan.
            Det innebär att när regelverket för Försäkringskassan blir hårdare
            – vilket skett under åren med nuvarande regering – måste läkarna
            följa det. Ofta träffar de inte ens patienten. Det är samma problem
            som när det gäller försäkringsbolagens läkare. De träffar inte
            patienten men kan ändå överpröva behandlande läkares bedömning
            beträffande skador, vilket ofta är till nackdel för patienten.
          </note>
          <note>
            Det gäller också vårdskador där betydligt färre än hälften av
            dem som ansöker om ersättning för vårdskada får det. Då är det
            patientförsäkringen som går in, och de läkare som finns där gör
            sin bedömning. Dessutom är mörkertalet stort, vilket innebär att
            många skador aldrig blir anmälda.
          </note>
          <note>
            Det jag vill komma till är att det behövs ett oberoende organ
            där oberoende läkare gör bedömningen. Det ska vara läkare som
            varken är knutna till försäkringsbolag eller till några andra
            som utifrån sin medicinska kunskap gör en bedömning på samma sätt
            som behandlande läkare. Inom ramen för det systemet skulle man
            också kunna ha en second opinion där ytterligare en oberoende
            läkare gör en bedömning. Dessutom ska man ha möjlighet att träffa
            läkarna. Det är mitt förslag.
          </note>
          <note type="speaker">
            Anf. 94 Socialminister GÖRAN HÄGGLUND (KD):
          </note>
          <note>
            Herr talman! Det har med all önskvärd tydlighet framgått av de
            diskussioner vi haft i samband med flera interpellationsdebatter
            att Hillevi Larsson inte är nöjd med sakernas tillstånd och att
            hon vill ha en annan ordning. Jag vet inte om Hillevi Larsson
            har sitt parti med sig i de förslag hon har. Det tycks som att
            Hillevi Larsson, enligt mycket av argumentationen, är nöjd först
            när hundra procent av dem som av någon anledning har en skada
            får den godkänd som skada som inträffat till exempel på grund
            av vårdens försumlighet och att skadestånd därmed ska utgå.
          </note>
          <note>
            Det ligger i sakens natur att det sker en prövning, och prövning
            sker inte bara på en nivå utan på åtminstone två nivåer. Om man
            ändå inte skulle vara nöjd finns sedan möjlighet att gå den civilrättsliga
            vägen.
          </note>
          <note>
            När det gäller patientförsäkringen kan man när man lyssnar på
            Hillevi Larsson få intrycket att ingen någonsin får rätt. År 2012
            inkom till Landstingens Ömsesidiga Försäkringsbolag ungefär 12
            000 anmälningar. Omkring 40 procent av patienternas ersättningskrav
            beviljas. Under 2012 betalades det ut 476 miljoner kronor till
            patienter och efterlevande.
          </note>
          <note>
            Jag är den förste att säga att vi med alla tänkbara metoder ska
            undvika att det blir fel. Är det så att det blir fel ska vi i
            efterhand kunna se vad det var som hände, och om vården har gjort
            fel ska den drabbade ha rätt till ersättning och upprättelse så
            långt det över huvud taget är möjligt att kompensera för det som
            redan har hänt.
          </note>
          <note>
            Misstag kommer att förekomma. Det gäller att ha en så bra ordning
            som möjligt, men det innebär förstås inte att alla som av något
            skäl är missnöjda med någonting i vården har rätt till ersättning.
            Man kan alltså inte ta andelen som ett bevis för att det är fel
            när man har försökt göra den objektiva bedömning som måste till
            i varje enskilt fall.
          </note>
          <note>
            I samband med Patientsäkerhetsutredningen gjordes en noggrann
            prövning av hur patientförsäkringen fungerade. Man kom fram till
            att det är svårt att tänka sig någon annan och bättre ordning.
            Man gjorde noggranna överväganden och kom fram till att den ordning
            vi har, med sakkunniga läkare och tandläkare, är den bästa vi
            kan tänka ut. Det är en rättssäker ordning för den som har drabbats
            eller som upplever sig drabbad.
          </note>
          <note>
            Det är de svar jag har att lämna på de frågor som Hillevi Larsson
            ställt.
          </note>
          <note type="speaker">
            Anf. 95 HILLEVI LARSSON (S):
          </note>
          <note>
            Herr talman! Grundproblemet kvarstår: Det finns medicinska rådgivare
            som inte är oberoende. Det är det som är dilemmat.
          </note>
          <note>
            Självklart kan man som skadad inte räkna med att man automatiskt
            ska få sin skada godkänd och få ersättning. Det blir en prövning
            från fall till fall. Däremot borde man som patient kunna räkna
            med att man får en oberoende bedömning, så att inte försäkringsbolag
            kan köpa läkare som gör en bedömning utifrån vad som gynnar bolaget,
            vilket är det värsta exemplet. Det är den situationen som råder
            i dag. Även i den rättsliga prövningen när man går vidare i processen
            väger deras ord tyngre än behandlande läkares. De kan alltså överpröva
            behandlande läkares utlåtande.
          </note>
          <note>
            Ministern nämnde i sitt svar tidigare att man kan få second opinion
            till exempel inom ett försäkringsbolag. Men då är det en medicinsk
            rådgivare betald av försäkringsbolaget som gör second opinion.
            Det är det som är grundproblemet.
          </note>
          <note>
            Det är framför allt trafikskadorna jag hänger upp mig på. Stora
            försäkringsbolag med stora ekonomiska resurser kan överpröva behandlande
            läkare. Människors liv slås fullständigt i spillror. När en människa
            efter en trafikolycka knappt kan röra sig och är så stel i nacken
            att personen i fråga inte ens kan vrida på huvudet, när det är
            uppenbart att skadan uppkom i samband med trafikolyckan och när
            flera behandlande läkare kan intyga detta, då kan försäkringsbolagets
            läkare ändå säga att det inte finns något samband mellan trafikolyckan
            och den skada som uppstått.
          </note>
          <note>
            Det blir som en fars. Jag har träffat många av de här människorna.
            Du är inte nackskadad, du har inte blivit skadad i någon trafikolycka,
            har de fått höra. Men man kan till och med se på dem att de knappt
            kan gå och knappt kan röra sig. Det är framför allt detta jag
            vill komma åt med ett oberoende organ.
          </note>
          <note>
            Men jag tycker också att det finns anledning att lägga in andra
            personskador i detta. När det gäller till exempel arbetsskador
            och vårdskador och över huvud taget när det gäller Försäkringskassans
            bedömning av sjukskrivningar kan man överpröva behandlande läkare
            utan att träffa patienten. Även om det inte är de här områdena
            som är allra värst – trafikförsäkringen anser jag är det värsta
            – tycker jag att man kan lägga in de här personskadorna.
          </note>
          <note>
            De här faktorerna påverkar dessutom varandra. När någon inte
            får bli sjukskriven trots invaliditet efter trafikolycka kan försäkringsbolaget
            använda detta som ett argument för att skadan inte har med trafikolyckan
            att göra eller för att det är en så lindrig skada att man inte
            kan bli sjukskriven. Hårda bedömningar i andra system påverkar
            också möjligheten att få ersättning för trafikskada.
          </note>
          <note>
            Ett problem i sammanhanget är att fallen går vidare till domstol.
            Försäkringsbolaget säger som regel nej till ersättning, och då
            måste man gå vidare till domstol. I det läget är det många som
            blir bortskrämda. Man har inte de ekonomiska resurserna att fullfölja
            en rättsprocess. Man blir skrämd till tystnad. Om man fullföljer
            är risken att man blir ruinerad på kuppen. Det kan sluta med att
            man inte får sin skada godkänd och inte får någon ekonomisk ersättning.
            Att dessutom behöva betala motpartens rättegångskostnader leder
            till ekonomisk ruin.
          </note>
          <note>
            Det är det här som är grundproblemet. Man skulle kunna komma
            åt det genom ett oberoende organ med oberoende läkare som inte
            lyder under försäkringsbolagen eller någon annan.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            20 § Beslut om ärenden som slutdebatterats den 24 juni
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 8
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 7
          </note>
          <note>
            Övriga punkter
          </note>
          <note>
            21 § Beslut om ärenden som slutdebatterats vid dagens sammanträde
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            22 § (forts. från 19 §) Svar på interpellation 2013/14:514 om
            oberoende organ för bedömning av personskador
          </note>
          <note type="speaker">
            Anf. 96 Socialminister GÖRAN HÄGGLUND (KD):
          </note>
          <note>
            Herr talman! Hillevi Larsson är inte nöjd med tingens ordning.
            Min uppfattning är att den ordning som vi har är den bästa som
            vi för närvarande kan åstadkomma. Det är en ordning där man har
            en möjlighet till överprövning om man inte är nöjd med beslut
            i tidigare instans.
          </note>
          <note>
            Grunden för Hillevi Larssons synpunkter är i stor utsträckning
            ett ifrågasättande av försäkringsläkarnas kompetens i sammanhanget,
            eller kanske snarare deras förmåga att behålla läkaretiken i den
            roll som de har när de avgör dessa fall eller gör sina diagnoser:
            Har man rollen som anställd för att pröva medicinen och är betald
            av försäkringsbolag slänger man läkaretiken över bord.
          </note>
          <note>
            Jag vill inte tro att så är fallet. Vi ser också genom utslagen
            i prövningarna att man gör en noggrann granskning. Jag utesluter
            inte att det från tid till annan kan begås misstag i den verksamheten,
            precis som i all annan verksamhet. Men jag tycker att vi har en
            ordning som fungerar väl och uppfyller alla de krav vi har på
            en rättssäker ordning, herr talman.
          </note>
          <note type="speaker">
            Anf. 97 HILLEVI LARSSON (S):
          </note>
          <note>
            Herr talman! Jag ifrågasätter inte försäkringsbolagens läkares
            kompetens. Ofta har de hög kompetens och jobbar även inom den
            offentliga vården.
          </note>
          <note>
            Det jag ifrågasätter är deras lojalitet eftersom de är betalda
            av försäkringsbolagen. Och det är inga små summor de får, utan
            det handlar om miljonbelopp. Det är någonting grundläggande fel
            i systemet när läkare som är köpta av försäkringsbolagen har så
            stort inflytande över om den skadade får sin skada erkänd som
            trafikskada och framför allt över om man får ekonomisk ersättning
            för sin skada.
          </note>
          <note>
            Därför föreslår jag ett oberoende organ, och det jag undrar är:
            Vad är det som är så farligt med att skadade människor skulle
            ha rätt till en oberoende bedömning av sina skador?
          </note>
          <note>
            Det innebär inte en automatisk rättighet till ersättning. Det
            kommer att ske en prövning i varje enskilt fall, och det finns
            beviskrav som i dag är väldigt högt ställda – till och med för
            högt ställda, tycker jag. Att man med utgångspunkt i det regelverk
            som finns skulle få rätt till en oberoende bedömning tycker inte
            jag är speciellt långtgående.
          </note>
          <note>
            I dag är det ju så att de som vill ha en egen bedömning får betala
            för den själva, och det kostar flera tusen. Dessutom finns det
            risk att den bedömningen blir överkörd i rättsprocessen, där försäkringsläkarna
            har ett orimligt stort inflytande över utgången. Därför tycker
            jag att det är en rimlig idé att man skulle ha rätt till en oberoende
            bedömning. Det borde gälla alla personskador.
          </note>
          <note>
            Eftersom det här är Jan Ertsborns kanske sista pass som talman
            i en debatt vill jag tacka honom för ett fantastiskt arbete. Jag
            känner honom väl från civilutskottet. Han har varit mycket bra
            som talman. Han har stått bakom en mycket bra utredning när det
            gäller de överskuldsattas situation. Om jag blir omvald kommer
            jag att fortsätta driva de frågorna och kämpa för att utredningen
            förverkligas. Tack så mycket!
          </note>
          <note type="speaker">
            Anf. 98 Socialminister GÖRAN HÄGGLUND (KD):
          </note>
          <note>
            Herr talman! Hillevi Larsson använder starka ord som att läkarna
            är köpta, att det handlar om miljonbelopp och så vidare.
          </note>
          <note>
            Jag tror – jag vill tro; jag är övertygad om – att läkarna gör
            sitt bästa utifrån den medicinska kompetens de har och att de
            diagnoser de ställer och de slutsatser de drar när det gäller
            undersökningar och underlag de tar del av görs efter bästa kunnande.
            Så tycker inte Hillevi Larsson, och det leder henne fram till
            slutsatsen att det behövs en annan tingens ordning i sammanhanget.
          </note>
          <note>
            Jag antar att frågan inte är död utan att Hillevi Larsson kommer
            att komma tillbaka med den, både i sitt eget parti för att övertyga
            där och i andra sammanhang när det handlar om vilken ordning vi
            ska ha. Den ordning vi har nu har gällt under lång tid i Sverige
            och ger en väl fungerande ordning.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2013/14:536 om Astra Zeneca, akademin
            och förutsättningarna för enkla forskningssamarbeten inom hälso-
            och sjukvården
          </note>
          <note type="speaker">
            Anf. 99 Socialminister GÖRAN HÄGGLUND (KD):
          </note>
          <note>
            Herr talman! Cecilia Dalman Eek har frågat mig hur jag ser på
            uppgiften att förenkla för hälso- och sjukvården att samarbeta
            med forskare från akademi och företag inom life science samt vilka
            åtgärder jag avser att vidta för att underlätta och stärka förutsättningarna
            för forskningsnärvaro inom hälso- och sjukvården.
          </note>
          <note>
            Forskning och företag inom life science-området har självklart
            stor betydelse för svensk sjukvård och för människors hälsa. Den
            snabba kunskapstillväxten inom läkemedel, medicinteknik och bioteknik
            ger oss förståelse för hur vi kan förebygga sjukdomar och utveckla
            nya och bättre behandlingsmetoder. En kunskapsbaserad verksamhet
            är en viktig förklaring till att Sverige har mycket goda resultat
            vad gäller överlevnaden i de stora folksjukdomarna.
          </note>
          <note>
            Staten och landstingen har ett gemensamt intresse av att ge goda
            förutsättningar för forskning och innovation i hälso- och sjukvården.
            Landsting och kommuner ska enligt hälso- och sjukvårdslagen medverka
            till klinisk forskning och till folkhälsovetenskapligt forskningsarbete.
            De ska samverka med berörda universitet och högskolor. Det finns
            skillnader i vilken prioritet denna samverkan har.
          </note>
          <note>
            Regeringen har därför vidtagit åtgärder på många områden för
            att främja huvudmännens arbete och förbättra samverkan mellan
            hälso- och sjukvård, universitet och högskolor, forskningsfinansiärer
            och näringsliv.
          </note>
          <note>
            Ett av regeringens mål för hälso- och sjukvårdsområdet är att
            säkerställa att hälso- och sjukvården är kunskapsbaserad. Regeringen
            stöder en mer kunskapsbaserad hälso- och sjukvård, bland annat
            genom en överenskommelse med SKL.
          </note>
          <note>
            Huvudmännen och vårdgivarna ansvarar för att ny kunskap tillämpas
            och ineffektiva metoder mönstras ut. Socialstyrelsen har i uppdrag
            att utveckla en samordnad och behovsanpassad statlig kunskapsstyrning
            tillsammans med berörda myndigheter.
          </note>
          <note>
            Statens beredning för medicinsk utvärdering, SBU, arbetar med
            att identifiera kunskapsluckor i hälso- och sjukvården. Inom Regeringskansliet
            förbereds förslag till hur kunskapsstödet kan bli mer effektivt,
            samordnat och anpassat till verksamheternas och medborgarnas behov.
          </note>
          <note>
            Myndigheterna Läkemedelsverket, Socialstyrelsen och Forskningsrådet
            för hälsa, arbetsliv och välfärd har uppdrag på innovationsområdet.
          </note>
          <note>
            I regeringens strategi för att förbättra vården för personer
            med kroniska sjukdomar lyfts området kunskapsbaserad vård. En
            viktig del i den nationella cancerstrategin är de cancercentrum
            som byggts upp i varje sjukvårdsregion. De ska bland annat stärka
            den kliniska cancerforskningen och utveckla strukturer för forskningssamarbete
            med bland annat universitet och högskolor och den forskande industrin.
          </note>
          <note>
            Fokus på kvalitet och resultat samt möjligheter att jämföra sig
            med andra främjar kunskapsbaserad verksamhet och innovation. Kvalitetsregistren
            är en viktig kunskapskälla för att bedöma i vilken grad vården
            är kunskapsbaserad och bedrivs enligt riktlinjer och rekommendationer.
            Allt fler kvalitetsregister används för forskning, och den vetenskapliga
            produktionen i form av artiklar och publikationer ökar.
          </note>
          <note>
            Regeringen har satsat på forskning och utveckling inom life science-området
            och på att underlätta viktig samverkan mellan hälso- och sjukvård,
            näringsliv och forskning.
          </note>
          <note>
            Vetenskapsrådet genomför i samråd med Verket för innovationssystem,
            Vinnova, en satsning på klinisk behandlingsforskning. Den har
            stor betydelse för utveckling av diagnostik och behandlingsmetoder
            i hälso- och sjukvården. Satsningen kräver samverkan mellan olika
            aktörer, och den finansieras gemensamt av staten och landstingen.
          </note>
          <note>
            Förslag till ett system för nationell samordning, rådgivning
            och stöd till den kliniska forskningens aktörer bereds inom Regeringskansliet,
            och medel har avsatts för genomförandet. Staten förhandlar med
            SKL om det så kallade ALF-avtalet. Förhandlingarna utgår från
            att staten och landstingen har ett gemensamt intresse av och ansvar
            för att erbjuda bästa möjliga miljö för klinisk forskning, utbildning
            och utveckling.
          </note>
          <note type="speaker">
            Anf. 100 CECILIA DALMAN EEK (S):
          </note>
          <note>
            Herr talman! Jag får tacka socialministern för svaret. Det är
            ett noggrant och genomarbetat svar, men det besvarar och behandlar
            i väldigt liten utsträckning den fråga jag ställde.
          </note>
          <note>
            Jag ställde inte en fråga om kunskapsinnehållet i den svenska
            sjukvården, även om det är en viktig fråga, eller en fråga om
            landstingen prioriterar forskningen.
          </note>
          <note>
            Frågan jag ställde handlade om hur ministern vill underlätta
            för forskare och forskande företag att snabbt skapa fungerande
            samarbeten med den svenska sjukvården. Det är kärnan i den situation
            som svensk life science-verksamhet befinner sig i i dag, och det
            är många inom branschen och inom akademin som varnar för att Sverige
            halkar efter på det området. Det är skälet till min fråga.
          </note>
          <note>
            Under ett antal år har utvecklingen inom läkemedelsindustrin
            och andra delar av life science varit mycket oroande. I dag finns
            bara Astra Zeneca kvar av de stora läkemedelsföretagen. Universitet
            och högskolor arbetar med att stimulera nyskapande på olika sätt,
            men många av de nya företag som bildas har svårt att hitta riskvilligt
            kapital som krävs för att klara den långa tid som går åt för att
            få till stånd fungerande forskningssamarbeten. Tillväxten inom
            sektorn har i stället till stora delar skett genom uppköp och
            sammanslagningar.
          </note>
          <note>
            Det som kan se bra ut på papperet är i själva verket ett mycket
            allvarligt läge. De kliniska prövningarna har minskat alarmerande
            snabbt. När de nu ökar något är det från en internationellt sett
            låg nivå och i en takt som konkurrerande länder snabbt har dragit
            ifrån. Sverige halkar efter.
          </note>
          <note>
            Herr talman! Socialdemokraterna har länge ställt krav på en nationell
            strategi för life science. Den globala konkurrensen ställer nya
            krav som måste mötas med konstruktiv politik. Detta har regeringens
            egen utredare Ingrid Pettersson påpekat i sin utredning, som också
            ministern hänvisar till: Nationell samordning av kliniska studier
            – Starka tillsammans .
          </note>
          <note>
            Det är nu nästan åtta år sedan regeringen tog över. Precis fem
            i tolv gav man uppdraget att göra den här utredningen. Vad som
            har hänt är inte mycket. Utredaren presenterade sina förslag vid
            årsskiftet. Det är konkreta, skarpa förslag. Men vi har inte hört
            något från regeringen sedan dess.
          </note>
          <note>
            Det krävs en ändamålsenlig organisation. Det krävs stödstrukturer
            som snabbt skulle kunna ge förutsättningar för att starta kliniska
            prövningar eller andra forskningssamarbeten. Utredaren pekar på
            att den svenska regionorganisationen är förlegad och undermålig,
            något som regeringen underlåtit att åtgärda. Ingrid Pettersson
            föreslår inrättandet av sex kunskapsnoder, baserat på sex geografiska
            regioner, och en gemensam myndighet som snabbt ska kunna få i
            gång processen när någon vill starta forskningssamarbeten.
          </note>
          <note>
            Vi har inte hört någonting. Jag skulle vilja höra mer om detta.
            Jag förstår att socialministern i sitt borgerliga hjärta värjer
            sig mot insikten att marknaden inte själv kan klara allt. Men
            i Sverige har vi tidigare visat att politiska beslut behövs för
            att skapa förutsättningar för en gynnsam näringslivsutveckling
            genom samverkan mellan akademin, näringslivet och samhället. Detta
            skulle också kunna ske genom en utveckling av sjukvården.
          </note>
          <note>
            Här har forskande företag grundats, vuxit och utvecklats i samklang
            med sjukvården. Det betyder utveckling för alla.
          </note>
          <note>
            Min fråga till socialministern var alltså hur han vill arbeta
            för att snabba upp kliniska prövningar och andra forskningssamarbeten
            inom sjukvården. I hans svar i dag har vi inte hört något nytt.
            Jag ställer därför frågan igen.
          </note>
          <note type="speaker">
            Anf. 101 INGELA NYLUND WATZ (S):
          </note>
          <note>
            Herr talman! Tack, Cecilia Dalman Eek, för en väldigt viktig
            interpellation, även om jag delar uppfattningen att ministerns
            svar kanske inte riktigt hänger ihop med frågan i interpellationen.
          </note>
          <note>
            För mig är detta en intressant debatt eftersom jag vid upprepade
            tillfällen under den här mandatperioden har debatterat just behovet
            av en nationell strategi för life science med näringsministern,
            som vid lika många upprepade tillfällen i den här kammaren har
            sagt att det inte finns något behov av en sådan nationell strategi.
            Först den 19 juni i år, plötsligt, i de skälvande minuterna av
            det här regeringsinnehavet, efter att branschen i åtta år har
            krävt en nationell strategi för life science, ryster regeringen
            på sig och inser att man visst är illa ute och att det är bäst
            att man säger något. Så kallar man en särskild utredare från Patent-
            och registreringsverket som ska förbereda ett arbete inför i höst,
            då regeringen avser att återkomma med en nationell strategi för
            life science.
          </note>
          <note>
            Varför är detta då viktigt i samband med den här interpellationen?
            Jo, sjukvården utgör, precis som Cecilia säger i sin interpellation,
            själva basen för de forskande läkemedelsföretagen i Sverige. Den
            är nödvändig för att de ska kunna hänga med i konkurrensen och
            upprätthålla fortsatta framgångar för Sverige inom life science,
            inte bara för våra exportintäkters skull utan framför allt för
            att vården i Sverige får möjligheter att utvecklas kvalitativt
            i och med att vi har forskande läkemedelsföretag i Sverige som
            har tillgång till och möjlighet att verka i den svenska sjukvården
            genom kliniska prövningar.
          </note>
          <note>
            Varningsklockorna för tillståndet i den svenska life science-industrin
            har klingat högt och länge. Regeringen har inte gjort något åt
            detta förrän precis nu på slutet, då man fick skrämselhicka –
            en mycket rättmätig sådan – när Pfizer lade bud på Astra Zeneca.
          </note>
          <note>
            På vilket sätt arbetar nu Regeringskansliet med direktiv till
            den person vid Patent- och registreringsverket som har fått uppdraget
            att förbereda arbetet med en nationell strategi för life science,
            så att samtliga delar av Regeringskansliet blir involverade? I
            de tidigare debatter jag har haft med näringsministern har jag
            försökt framhålla vad vi socialdemokrater hela tiden har sagt,
            nämligen att om man inte ser arbetet med att utveckla life science
            i kontexten av att också sjukvårdens förutsättningar måste vara
            centrala i diskussionen tappar man hela poängen.
          </note>
          <note>
            Därför skulle jag vilja fråga: Har socialministern nu beredskap
            och intresse av att se till att hela den politiska sfären, som
            behöver vara involverad i ett arbete med att utveckla en nationell
            strategi för life science, faktiskt blir involverad? Vad kommer
            socialministerns bidrag att bli för att Sverige även i fortsättningen
            ska kunna bidra med en god miljö för kliniska prövningar? Vad
            ska socialministern bidra med för att de kliniska prövningarna
            inte helt ska lämna Sverige?
          </note>
          <note type="speaker">
            Anf. 102 BÖRJE VESTLUND (S):
          </note>
          <note>
            Herr talman! Det är en intressant fråga som Cecilia Dalman Eek
            tar upp i sin interpellation. Den belyser egentligen två problemområden.
          </note>
          <note>
            Det ena är problemen med den kliniska forskningen. Under flera
            år har både forskare och inte minst läkemedelsbranschen återkommande
            framhållit att det finns problem. Man kan inte få till någon klinisk
            forskning i Sverige. Ett av skälen är att man har lagt ut en del
            på entreprenad och att en del nästan har blivit privatiserad.
            Oftast när man lägger ut något på entreprenad glömmer man den
            lilla paragrafen om att delta i klinisk forskning. Det finns det
            exempel på inte minst i det här länet. Därtill finns ett allt
            större inslag av privata vårdgivare.
          </note>
          <note>
            Det som Cecilia Dalman Eek sade är typiskt: Marknaden klarar
            inte allt. Vi har haft en period om snart åtta år där branschen
            hela tiden har efterfrågat en större samverkan mellan staten,
            akademin och företagen, och regeringen har sagt att det ska vi
            inte ha, för det är bara sossetrams. Detta har förföljt regeringen.
            En stor del av näringslivet har efterlyst något, och regeringen
            har inte levererat. Då handlar det inte om att man skulle ha gått
            in och lagt sig i, utan det har handlat om att man på lämpligt
            sätt ska stödja olika typer av branscher och företag.
          </note>
          <note>
            Jag kan hålla med om att de samverkansavtal som vi slöt när vi
            satt i regeringsställning inte bara kan dammas av och sättas in
            igen, men det handlar om idén om hur man ska göra. Det kanske
            ska vara mer tvärsektoriellt, som man ibland säger. Det är mycket
            möjligt.
          </note>
          <note>
            I min egenskap av ordförande för ett handikappförbund och också
            förbundsordförande i handikapporganisationerna träffar jag läkemedelsföretagen
            några gånger om året. Även de efterlyser detta. De tycker att
            ett problem är att man har för få svenska patienter att bedriva
            klinisk forskning på. Detta återkommer man till gång på gång.
            Det kan inte vara främmande för regeringen att detta har varit
            ett problem.
          </note>
          <note>
            Det andra jag skulle vilja ta upp är en fråga som faktiskt måste
            ställas på sin spets: Vill regeringen över huvud taget ha en life
            science-sektor eller inte?
          </note>
          <note>
            Hela den här kammaren har på olika sätt uttalat att man vill
            ha en stark life science-industri. Vi vill ha en stark life science-industri.
            Det säger vi socialdemokrater. Det säger regeringen. Alla säger
            det. Men då måste man göra något. I det här fallet har marknaden
            inte klarat av detta. Medan regeringen har suttit och funderat
            har stora delar av den life science-industri som vi hade när regeringen
            tillträdde försvunnit från Sverige. Man bedriver klinisk forskning
            på andra håll i världen. Det beklagar vi. Vi tycker att man skulle
            ha haft en bättre klinisk forskning i Sverige.
          </note>
          <note type="speaker">
            Anf. 103 Socialminister GÖRAN HÄGGLUND (KD):
          </note>
          <note>
            Herr talman! Vi diskuterar ett område som är utomordentligt betydelsefullt
            ur flera olika perspektiv. Det är viktigt för patienter, framför
            allt i morgon, kanske inte med omedelbar verkan. Det är viktigt
            för utvecklingen av vården i stort att den fylls med den kunskap
            som över huvud taget kan finnas inom räckhåll. Det är viktigt
            för jobb och sysselsättning i Sverige och för innovationer som
            kan ge möjligheter på andra områden.
          </note>
          <note>
            Om vi ska kunna nå varandra i den här diskussionen tror jag att
            det skulle underlätta om mina socialdemokratiska vänner valde
            uttryck som är lite annorlunda än dem som man använder.
          </note>
          <note>
            Är det så att man på fullt allvar tror att alliansregeringen
            inte skulle vilja ha samverkan mellan akademi och industri i Sverige?
            Jag tror inte det. Man försöker bara skapa en annan bild. Då når
            vi inte varandra. Vi når inte varandra i samtalet om ni ställer
            frågan: Vill regeringen ha life science-industri i Sverige eller
            inte?
          </note>
          <note>
            Regeringen har gjort mycket omfattande investeringar i de två
            senaste forsknings- och innovationspropositionerna med en nivåhöjning
            på sammanlagt 9 miljarder kronor. För life science-området betyder
            det ökade statliga satsningar med 50 procent.
          </note>
          <note>
            Vi lever i en värld som är mer komplicerad än vad den var för
            bara 20 år sedan. Det är en tävlan mellan olika länder om att
            vara platser för etableringar. Det handlar om att skapa ett klimat
            i många olika avseenden som gör att företag väljer att ha sin
            verksamhet där.
          </note>
          <note>
            Precis som beskrevs inledningsvis har vi sett en situation där
            de mindre sajterna har försvunnit, och det blir några få större.
            Företagen är i dag så stora att de i det närmaste kan utöva utpressning
            på länderna när det handlar om att åstadkomma de här villkoren.
          </note>
          <note>
            Vi har en mycket god infrastruktur i Sverige när det handlar
            om till exempel kvalitetsregister, som är väldigt attraktiva för
            industrin. Vi har väldigt mycket kunnande och innovativt tänkande
            som är attraktivt i Sverige, och vi har områden där vi måste fortsätta
            arbeta för att vi ska kunna vara så attraktiva som möjligt när
            man funderar på var verksamheter ska bedrivas.
          </note>
          <note>
            Det finns ett problem, som jag ser det, om jag tillåts gå in
            lite mer i sak på det här. Inriktningen för landstingens verksamhet
            är att man ska bedriva en god hälso- och sjukvård och skapa utrymme
            för den forskning som behöver bedrivas för att vi ska kunna bedriva
            en ännu bättre hälso- och sjukvård i morgon. Jag har under mina
            år som socialminister fört en dialog med landstingen om detta,
            för att få ett större intresse och större insatser på det här
            området.
          </note>
          <note>
            Precis som sades i debatten har regeringen tillsatt en samordnare
            på det här området för att stärka life science-sektorn i Sverige.
            Jag ska återkomma i ett senare anförande med en del av de arbetsuppgifter
            som vilar mycket tungt på den personen och som vi är många som
            behöver samarbeta omkring för att vi ska kunna åstadkomma bästa
            möjliga resultat.
          </note>
          <note type="speaker">
            Anf. 104 CECILIA DALMAN EEK (S):
          </note>
          <note>
            Herr talman! Jag uppskattar den utsträckta hand som socialministern
            gärna ger, för jag tror att det är av yttersta vikt att vi kan
            ha ett brett politiskt samarbete runt denna fråga.
          </note>
          <note>
            Jag måste säga att det som Ingela Nylund Watz talar om är försök
            till att sträcka ut händerna för flera år sedan. Men det behöver
            ju inte innebära att vi inte för en konstruktiv diskussion nu.
          </note>
          <note>
            Okej, regeringen vill verkligen. Men det gör sig inte självt.
            Då behöver vi faktiskt höra: Vad är det som ska göras nu? Vad
            ska den strategi som det efter åtta år har kommit förslag om innehålla?
            Hur arbetar man med att få fram innehållet i den, och vad kommer
            den att betyda?
          </note>
          <note>
            Utredaren beskrev konkreta förslag för ett halvår sedan. Dem
            kunde vi faktiskt ha hört för några år sedan. Jag tycker att det
            är rimligt och relevant att resonera om dem i lugn och ro. Det
            är rimligt med sansade överenskommelser, eftersom långsiktiga
            spelregler gynnar den här verksamheten. Det är också vad branschen
            själv har efterfrågat.
          </note>
          <note>
            Herr talman! Nyligen gjorde brittiska Pfizer ett försök att köpa
            upp Astra Zeneca, som har läkemedelstillverkning i Södertälje
            och en stor forskningssajt i Mölndal. Det ligger lite grann i
            bakgrunden till den här interpellationsdebatten men också andra
            debatter som har förts här i kammaren. Tillsammans skulle 6 000
            anställda och hälften av all läkemedelsforskning i Sverige beröras.
          </note>
          <note>
            Försäljningen avvärjdes. Det var ett bra jobb från regeringen
            som säkerligen på något sätt bidrog till det. Men frågan är långt
            ifrån avförd. Med Astra Zeneca skulle det sista stora läkemedelsföretaget
            försvinna.
          </note>
          <note>
            Låt mig koppla detta till ministerns svar i dag och till resonemanget
            om sjukvårdens innehåll och kunskapsutveckling.
          </note>
          <note>
            Det finns de som säger att Pfizers skäl att vilja köpa Astra
            Zeneca inte i första hand var skattemässigt, även om tajmningen
            nog handlade ganska mycket om det. Mycket viktigare, säger man,
            var att Astra Zeneca har ett långt kommet arbete som handlar om
            cancerterapier, vilket Pfizer saknar.
          </note>
          <note>
            Hur skulle det, tror ministern, påverka svensk sjukvård om det
            forskningsfältet försvann utomlands?
          </note>
          <note>
            I Göteborg, där jag bor, finns ett av Europas största sammanhållna
            sjukhus, Sahlgrenska Universitetssjukhuset. Det är ett helt oprivatiserat
            sjukhus med en och samma huvudman: Västra Götalandsregionen. Det
            underlättar för forskare som behöver en enkel tillgång till information
            och samverkan med sjukvården. Här finns all universitetssjukvård
            men också länssjukvård och många specialistmottagningar.
          </note>
          <note>
            Möjligheterna är ypperliga för en translationell forskning, som
            man säger när man undersöker effekter av insatser i flera nivåer
            av vård. Här finns också en stark medicinsk forskning vid Sahlgrenska
            akademin. Sammanlagt 4 000 sysslar med detta.
          </note>
          <note>
            Närheten till de här två verksamheterna men också till ett starkt
            life science-kluster i övrigt i Västsverige var ett bärande skäl
            när Astra Zeneca bestämde sig för att flytta sin forskningssajt
            och etablera sig i Mölndal. Men poängen med en sammanhållen oprivatiserad
            sjukvård har inte socialministern och regeringen begripit. I stället
            har man utsatt välfärden för ideologiska experiment och privatiserat
            för att ge vårdföretagen bättre förutsättningar än patienterna
            och forskningsföretagen.
          </note>
          <note>
            Riskkapitalet är bortskämt med snabba riskfria inkomster. Samtidigt
            har forskande företag stora problem med att hitta riskvilligt
            kapital.
          </note>
          <note>
            Herr talman! Göran Hägglund och den borgerliga regeringen har
            varit fullt upptagna med att privatisera sjukvården och hålla
            sig undan från näringslivet. Ja, det låter lite raljant, men efter
            åtta år har också regeringen insett att det inte var så bra. Man
            behöver göra någonting mer. Och det är inte mer än rimligt att
            vi får höra lite mer om vad den strategi som nu har aviserats
            kommer att innehålla. Detta är nämligen viktigt, och det är bråttom
            nu.
          </note>
          <note type="speaker">
            Anf. 105 INGELA NYLUND WATZ (S):
          </note>
          <note>
            Herr talman! Tack, statsrådet, för åtminstone ett försök till
            svar om vad socialministerns bidrag ska bli inför det arbete som
            den särskilda samordnaren för life science-sektorn ska förbereda
            inför regeringens arbete i höst med att ta fram en life science-strategi!
          </note>
          <note>
            Det blir då fortsatt prat med landstingen. Sådant har socialministern
            uppenbarligen ägnat sig en del åt. Något vidare resultat har det
            dess värre inte blivit.
          </note>
          <note>
            För vår del har vi under lång tid föreslagit att vi skulle försöka
            sätta oss ned och hitta en blocköverskridande överenskommelse
            för denna industri, som är enormt viktig för Sverige. Det har
            åtminstone näringsministern under de fyra år jag har suttit i
            riksdagen kategoriskt avvisat med hänvisning till att det inte
            behövs någon nationell strategi för life science, för vi klarar
            detta inom ramen för vår nationella innovationsstrategi.
          </note>
          <note>
            Så var det ända till den 19 juni. Då vaknade regeringen plötsligt
            till och insåg att man var illa ute efter Pfizers försök att köpa
            upp Astra och att man måste försöka lugna branschen, som har krävt
            en nationell strategi för life science under lång tid.
          </note>
          <note>
            Att vi har krävt detta från socialdemokratiskt håll förstår jag
            att regeringen inte vill ta till sig. Men när branschen blev så
            oroad som den blev var man tvungen att vakna den 19 juni 2014,
            efter åtta år.
          </note>
          <note>
            Jag tycker att det är rätt fantastiskt. Socialministern måste
            bidra till detta arbete på något sätt. Ta chansen, socialministern!
            Jag tycker att det är lite pinsamt – det står faktiskt i regeringens
            eget pressmeddelande: I Sivborgs uppdrag ingår både att samordna
            insatser och identifiera utvecklingspotentialen för Life Science.
          </note>
          <note type="speaker">
            Anf. 106 BÖRJE VESTLUND (S):
          </note>
          <note>
            Fru talman! Jag skulle hålla med socialministern om allt han
            sade om hur vi ska närma oss varandra om jag inte tyckte att vi
            har försökt göra detta. Vi har försökt sträcka ut handen i alla
            sammanhang: Kan vi inte titta på detta tillsammans? Kan vi inte
            göra någonting? Nej, marknaden klarar det.
          </note>
          <note>
            När man hade den stora fordonskrisen i Västsverige sade vi: Kan
            vi inte försöka ta fram någonting som långsiktigt kan gynna den
            här branschen? Nej, det klarar marknaden. Det är svaret vi har
            fått.
          </note>
          <note>
            När det var fråga om forskningspropositionen försökte vi på samma
            sätt: Kan vi inte försöka göra någonting bra av detta så att vi
            alla blir överens? Forskningspolitiken är ingenting man ändrar
            över en natt eller över ett val. Den ska gälla under en längre
            period. Därför är det kanske viktigare med en gemensam politik
            inom detta område än inom andra.
          </note>
          <note>
            När Astra Zeneca flyttade ut sin forskningsverksamhet från Södertälje
            var man på god väg att få fram ett bra läkemedel mot alzheimer.
            Dessutom hade man en lång rad neuromediciner inom olika områden
            som man hade kommit ganska långt med. Ett sådant exempel är ett
            läkemedel som skulle kunna förbättra kognitionen hos de allra
            flesta som har tappat lite av sitt minne. Detta har vi nu mist
            i Sverige. Man får naturligtvis ett uppehåll på grund av att folk
            måste komma in i sina nya arbetsuppgifter och så vidare.
          </note>
          <note>
            Här har man inte gett något svar. Anklaga inte oss socialdemokrater
            för att inte ha försökt samarbeta med regeringen i dessa frågor!
          </note>
          <note type="speaker">
            Anf. 107 Socialminister GÖRAN HÄGGLUND (KD):
          </note>
          <note>
            Fru talman! Inom parentes kan jag säga att det jag ville ha sagt
            tidigare är att det är intressant att man väcker en interpellation
            om ett angeläget område – jag vill gärna föra ett resonemang om
            dessa frågor – och att talare efter talare sedan börjar beskriva
            det som att regeringen inte vill att vi ska ha någon life science-industri
            i Sverige eller att det ska finnas någon samverkan mellan akademi
            och industri. Då är det väldigt svårt att komma till ett läge
            där vi faktiskt diskuterar.
          </note>
          <note>
            Jag vill ändå försöka bjuda till, för jag tycker att detta är
            ett angeläget område och vill gärna diskutera en del av de frågor
            som har tagits upp här.
          </note>
          <note>
            Låt oss först säga att Astra Zeneca är en otroligt betydelsefull
            resurs för Sverige. I de samtal jag hade med de fackliga organisationerna
            kunde vi belysa väldigt många viktiga effekter som följer av en
            sådan industri i Sverige. Jag behöver inte gå in på det här i
            kammaren – alla ledamöter vet att detta har väldigt stor betydelse.
          </note>
          <note>
            Astra Zeneca är en förhållandevis stor industri, men det finns
            mängder av små intressanta, spännande och utvecklingsbara företag
            som har utomordentliga idéer. I en tillvaro där vi tävlar med
            många andra möjliga platser för lokalisering är det viktigt att
            vi själva noggrant tänker igenom vad vi kan göra på område efter
            område för att förbättra. Därför har regeringen utsett en samordnare
            för detta område för att se vad vi kan göra för att stärka life
            science-sektorn i Sverige.
          </note>
          <note>
            I uppdraget ingår att föra en dialog med näringslivet. Vad finns
            det för ytterligare synpunkter, tankar och önskemål som är möjliga
            att realisera? Vad kan universitet och högskolor ytterligare göra
            för att främja den här sektorn, som vi tror är av utomordentligt
            stor betydelse när det gäller att få fram nya läkemedel men också
            ur en näringspolitisk synvinkel?
          </note>
          <note>
            Vad bör hälso- och sjukvården ytterligare göra för att möjliggöra
            forskning? Vad kan vi göra för att dra nytta av den stora infrastruktur
            som vi har bland annat i form av kvalitetsregister? En del frågor
            ligger lite utanför dessa områden men kan vara viktiga ändå. Det
            kan handla om skattefrågor för enskilda medarbetare och mycket
            annat som är värt att titta på. Det första skedet ska bidra till
            att vi får ett underlag för en strategi. Arbetet med den kommer
            att påbörjas under hösten.
          </note>
          <note>
            Detta är inget nyvaknat intresse, utan det har funnits under
            lång tid. Regeringen har gjort väldigt mycket. Jag nämnde tidigare
            att de statliga satsningarna har ökat med 50 procent genom de
            två senaste forsknings- och innovationspropositionerna. Detta
            är ett angeläget område som vi alla har ett ansvar för att värna
            och få att växa ytterligare.
          </note>
          <note>
            Vi behöver samspela med landstingspolitiker i det här sammanhanget.
            Hur landstingen väljer att agera spelar en roll för möjligheten
            att få bästa möjliga utväxling på de insatser vi vill göra på
            den statliga nivån.
          </note>
          <note type="speaker">
            Anf. 108 CECILIA DALMAN EEK (S):
          </note>
          <note>
            Fru talman! Jag uppskattar socialministerns välvilja i detta.
            Det är en väldigt viktig grund för denna bransch, som är oerhört
            viktig för landet. Att vi delar detta engagemang är jag alldeles
            övertygad om.
          </note>
          <note>
            Men jag ser socialministerns inlägg som ett bevis för att den
            svenska regeringen inte har en samlad bild av vad som behöver
            göras för att stärka life science i Sverige. Det är en mycket
            allvarlig insikt, inte minst för att regeringens egen utredare
            väldigt snabbt pekade på åtgärder. För ett halvår sedan presenterade
            hon tydliga åtgärder som lätt skulle kunna vidtas.
          </note>
          <note>
            Det handlar återigen om att vi under flera år har haft en icke
            åtgärdad och omodern regionorganisation. Vi behöver förenkla registerforskningen,
            vi behöver snabba upp gången inför en prövning och vi behöver
            se till att vi får en enklare huvudmannaorganisation så att det
            blir lättare att komma i kontakt med sjukvården. Vi behöver få
            en samlad bild från regeringen: Det är det här vi vill, detta
            vill vi åstadkomma, hit vill vi gå.
          </note>
          <note>
            Det är dystert. För inte ens en månad sedan frågade jag i en
            interpellationsdebatt här tillsammans med Ingela Nylund Watz hur
            man vill arbeta för att stärka de forskande företagens möjlighet
            till utveckling. Man vägrade blankt att se någon vits i att samarbeta
            och samordna insatser från regeringen, och hänvisade till ansvarig
            minister som sade: Nu kanske vi kan börja. Vi måste prata med
            landstingen.
          </note>
          <note>
            Det är dystert att bilden från regeringen i dag är så splittrad
            att det inte finns någon samlad uppfattning om hur man ska stärka
            life science, som är av avgörande vikt för svensk sjukvårds kvalitet,
            för svenskt näringsliv och för jobben. Detta är inte okej. Sverige
            kan mycket bättre än så här.
          </note>
          <note type="speaker">
            Anf. 109 Socialminister GÖRAN HÄGGLUND (KD):
          </note>
          <note>
            Fru talman! När jag säger att vi vill göra mer, vill ta ytterligare
            steg för att göra Sverige till ett ännu mer attraktivt land att
            bedriva verksamhet i, säger Cecilia Dalman Eek Aha, ni vill göra
            mer, och så blir hennes slutsats att vi menar att det vi gör är
            dåligt. Nej, jag säger att vi måste bli ännu bättre. Vi tävlar
            med länder och städer som ständigt utvecklas och erbjuder väldigt
            mycket som är bra. Vi behöver ständigt förbättra oss på det här
            området. Den regering som inte skulle säga det finns knappast.
            Vi vill förbättra och ta det steg för steg.
          </note>
          <note>
            Vi har deklarerat att vi tillsätter en särskild samordnare med
            uppgift att försöka knyta ihop olika sektorer. Det finns ett intresse
            från alla ministrar i regeringen – det försäkrar jag – om att
            var och en ska kunna bidra med ytterligare strån till den stack
            som är svensk life science-industri. Det arbetet behöver vi göra
            ännu mer intensivt.
          </note>
          <note>
            Vi behöver i en strategi dra upp riktlinjer som gör att vi satsar
            våra krafter på de områden där vi har svagheter eller där vi har
            styrkor som är relativt stora i förhållande till andra länder.
            Det är så vi går vidare. Sverige är ett ganska litet land, men
            vi har utomordentliga resurser. Vi måste använda dem på bästa
            möjliga sätt, och det gör vi genom en tydlig strategi som innebär
            att vi kan göra det som är bra ännu bättre. I en tillvaro där
            andra springer måste vi i Sverige upprätthålla åtminstone samma
            hastighet.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2013/14:517 om höjda fartböter vid
            vägarbeten
          </note>
          <note type="speaker">
            Anf. 110 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Krister Örnfjäder har frågat justitieministern vilka
            åtgärder hon tänker vidta för att komma åt problemet med för höga
            hastigheter i samband med vägarbeten i Sverige.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            När det gäller bötesbeloppens storlek och återkallelse av körkort
            för trafikanter som inte följer hastighetsbestämmelserna görs
            redan i dag en bedömning av hur allvarlig överträdelsen är. Bötesbeloppen
            för hastighetsöverträdelser bestäms på ett mer schabloniserat
            sätt utifrån hur allvarlig överträdelsen är. Bötesbeloppen höjdes
            också kraftigt 2006. Utifrån överträdelsens art gör Transportstyrelsen
            en bedömning av om körkortet ska återkallas och för hur lång tid.
            Ju allvarligare en överträdelse är, desto längre blir spärrtiden
            under vilken personen i fråga inte kan få tillbaka sitt körkort.
          </note>
          <note>
            Hastighetsbestämmelserna i sig spelar givetvis en stor roll för
            vägarbetarnas arbetsmiljö och säkerhet. Jag kommer att jämföra
            lite med Danmark, eftersom interpellanten har jämfört själv i
            sin interpellation. Jag kan konstatera att vid vägarbeten på motorvägar
            tillåts som högsta hastighet 80 kilometer i timmen i Danmark,
            medan Sverige tillåter högst 70 kilometer i timmen. Vidare har
            Danmark bara två steg, 80 och 50 kilometer i timmen, vid vägarbeten
            på statliga vägar. I Sverige gäller 70, 50 och ända ned till 30
            kilometer i timmen, beroende på hur nära trafiken eller hur skyddat
            vägarbetaren utför sitt arbete.
          </note>
          <note>
            Enligt nollvisionen ska vägtransportsystemet successivt utvecklas
            vad gäller dess utformning, funktion och användning, så att ingen
            ska dödas eller skadas allvarligt i trafiken. Säkerheten på vägarbetsplatserna
            är självklart en viktig del av detta.
          </note>
          <note>
            Många parter är inblandade i ett aktivt säkerhetsarbete. Ett
            gott arbetsmiljöarbete hos arbetsgivarna, bra utmärkning och skyddsanordningar
            vid arbeten samt uppföljning av regelefterlevnaden – hos både
            entreprenörer och trafikanter – är några av komponenterna i arbetet.
            Ett exempel är den överenskommelse som Trafikverket, Sveriges
            Byggindustrier och Svenska Teknik &amp; Designföretagen undertecknade
            i mars i år. Den innebär en vision om noll allvarliga arbetsolyckor
            inom anläggningsbranschen efter år 2016. Till överenskommelsen
            hör en konkret handlingsplan med åtgärder.
          </note>
          <note>
            De bestämmelser som finns om åtgärder för att märka ut och sänka
            farten vid vägarbetsplatser måste tillämpas och följas. För att
            stärka säkerheten tog Trafikverket under 2012 fram nya säkerhetsregler
            för vägarbeten. Reglerna är bättre anpassade för upphandlingar
            än tidigare. Syftet är att alla krav på trafik- och skyddsanordningar
            ska kunna prissättas och ingå i anbud vid en upphandling. Det
            möjliggör en bättre kontroll och uppföljning av hur entreprenören
            uppfyller kraven. Effekterna av detta nya regelverk ska följas
            upp och analyseras av Statens väg- och transportforskningsinstitut,
            VTI.
          </note>
          <note type="speaker">
            Anf. 111 KRISTER ÖRNFJÄDER (S):
          </note>
          <note>
            Fru talman! Jag vill börja med att tacka för svaret.
          </note>
          <note>
            I min interpellation skrev jag:
          </note>
          <note>
            I Danmark höjde man i april hastighetsböterna med det dubbla
            för dem som körde för fort förbi skyltade vägarbeten. Samtidigt
            så sänktes fartgränsen för återkallande av körkort vid dessa vägsträckor.
          </note>
          <note>
            Skälet var att dessa åtgärder behövdes för att komma till rätta
            med de arbetsproblem som finns för de människor som arbetar på
            vägen.
          </note>
          <note>
            Situationen är densamma i Sverige, att hög fart är orsaken till
            många allvarliga trafikolyckor i samband med vägarbeten.
          </note>
          <note>
            Därför ställde jag frågan felaktigt till justitieministern. Jag
            är glad att infrastrukturministern i stället har möjlighet att
            svara.
          </note>
          <note>
            Jag gör tolkningen att infrastrukturministern nu inte avser att
            göra något mer. Det tycker jag är synd, inte minst med anledning
            av att man har satt upp ett mål till 2016, där man, som ministern
            själv påpekar, anger att man ska uppnå ett visst resultat, och
            det resultatet är en vision om noll allvarliga arbetsolyckor inom
            anläggningsbranschen.
          </note>
          <note>
            Det är ett stort åtagande, och det är naturligtvis helt rätt.
            Då tror jag att man, eftersom problemet med de höga hastigheterna
            inte har minskat, måste göra något åt det för att komma åt situationen.
          </note>
          <note>
            Jag vill hålla med om det ministern sade om att det man gör inom
            branschen är bra. Men jag tror mig veta att det behöver kompletteras
            med åtgärder som branschen inte kan komma åt genom överenskommelser,
            nämligen att folk som åker på våra vägar i samband med vägarbeten
            struntar i hastighetsgränserna.
          </note>
          <note>
            Det kan man naturligtvis bygga bort genom att göra det svårt
            eller mer eller mindre omöjligt att köra fort. Men det handlar
            också om framkomlighet. Den framkomligheten måste man också ta
            hänsyn till. Många av dessa vägarbeten sker ju inom områden där
            det krävs att man har ett bra trafikflöde, och då måste man kunna
            använda hastigheten som den begränsande faktorn och inte sätta
            ut farthinder som sedan kanske bara åstadkommer mer problem.
          </note>
          <note>
            Vad är det då som händer?
          </note>
          <note>
            Ministern säger i svaret: De bestämmelser som finns om åtgärder
            för att märka ut och sänka farten vid vägarbetsplatser måste tillämpas
            och följas.
          </note>
          <note>
            Men om det inte sker måste vi öka antalet åtgärder. Då menar
            jag att man till att börja med måste kontrollera att dessa hastighetsgränser
            följs.
          </note>
          <note>
            Enligt den information som jag har fått är det mycket sällan
            som sådana kontroller utförs. När branschen själv säger att de
            skulle vilja ha mobila fartkameror blir det inte tillgodosett.
          </note>
          <note type="speaker">
            Anf. 112 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Den frågeställning som Krister Örnfjäder tar upp
            är viktig på många sätt därför att alla trafikanter alltid ska
            iaktta aktsamhet och varsamhet utifrån vad omständigheterna kräver.
            Detta är kanske särskilt viktigt vid vägarbeten eftersom trafiken
            ofta ska kunna löpa samtidigt som någon förväntas arbeta tryggt
            och säkert.
          </note>
          <note>
            De som skadas eller dör i samband med vägarbeten är oftast trafikanterna
            själva, även om det ibland är de som jobbar vid vägarbeten. Detta
            gör att hastigheten är en viktig faktor. Men det är också andra
            faktorer som spelar in. Krister Örnfjäder nämnde själv att man
            kan använda mer av tillsyn och kontroll, använda mobila säkerhetskameror
            som finns och att polisen kan vara mer behjälplig.
          </note>
          <note>
            Jag kommer ihåg ett vägarbete som pågick en tid mellan Södertälje
            och Hallunda då man gjorde tre filer i vardera riktningen. Men
            det var inte många som följde de hastighetsregler som faktiskt
            gällde där. Men där ställdes polisbilar ut, och man fick ned farten
            som var syftet.
          </note>
          <note>
            Frågan är om Danmark eller Sverige gör det mest rätta. Jag vet
            att flera nordiska länder gärna tittar på Sveriges arbete när
            det gäller trafiksäkerhet och inte minst när det gäller vägarbeten.
            Det är lite svårt att jämföra med Danmark därför att de har en
            stor skala med olika parametrar och procentsatser för att man
            ska komma upp i olika bötesbelopp, även om de har höjt beloppet
            som sådant.
          </note>
          <note>
            Vi har instrumentet att använda flera olika hastigheter och kan
            sänka hastigheten ända ned till 30 kilometer i timmen. Men det
            spelar ingen roll om människor inte följer de hastighetsregler
            som gäller.
          </note>
          <note>
            Hastighetsöverträdelser i sig kan ge någon form av böter – upp
            till 4 000 kronor. Men omständigheten som sådan, om det är att
            betrakta som vårdslöshet, kan dessutom ge mycket större påföljd
            än bara ett bötesbelopp.
          </note>
          <note>
            Jag tror ändå att det arbete som nu pågår gemensamt i branschen
            och som handlar om hur man kan märka upp, hur man kan ändra designen
            och hur man kan spärra av i god tid före ett vägarbete för att
            uppmärksamma att det pågår är viktigt för att få ned hastigheten.
          </note>
          <note>
            När vi var på resa i Norge för ett antal år sedan såg jag några
            skyltar som används på olika ställen för att medvetandegöra personer
            som sitter och kör bil om att det pågår vägarbete. Före ett vägarbete
            såg man en stor och tydlig affisch, ofta med en pappa och ett
            litet barn, som talade om att man nu kommer in i ett område där
            denna pappa eller mamma jobbar. När man hade passerat igenom vägarbetet
            fick man ett tack för att barnet skulle få se sin mamma eller
            pappa på kvällen.
          </note>
          <note>
            Det finns olika sätt att uppmärksamma den som kör på att man
            ska iaktta varsamhet och inte bara rulla på som vanligt.
          </note>
          <note>
            Man ska se på omfattningen, och det är fortfarande så att om
            man kör för fort finns det böter.
          </note>
          <note>
            Vi har en ordning som kanske påminner lite grann om den som man
            har i Danmark, nämligen att man på vägar med hastigheter under
            50 kilometer i timmen får högre böter när man kör snabbare än
            på vägar med hastigheter över 50 kilometer i timmen. Vi har hastighetsgränser
            på 50 och 30 kilometer i timmen förutom 70.
          </note>
          <note type="speaker">
            Anf. 113 KRISTER ÖRNFJÄDER (S):
          </note>
          <note>
            Fru talman! Vi är alltså överens om hur situationen ser ut och
            vad det är som åstadkommer problem, problem som kan få stora konsekvenser.
          </note>
          <note>
            Men jag vill trots det återkomma till att det inte hjälper om
            vi har denna typ av system om man inte följer upp det. Någon måste
            vara på plats och hjälpa dessa personer och se till att hastigheten
            hålls. Som ministern själv sade kvittar det om vi har en hastighetsgräns
            på 30 kilometer i timmen om folk fortfarande kör i 50, 60 eller
            vad det kan vara. Då måste vi komma åt det.
          </note>
          <note>
            Man höjde bötesbeloppen 2006, alltså för åtta år sedan, men vi
            kan utifrån de vittnesuppgifter som jag har fått konstatera att
            den höjningen inte har räckt till för att få det förväntade resultatet.
            De som jobbar ute på vägarna tycker inte att problemet har minskat.
            Då menar jag att man kan höja dessa belopp så att de blir ännu
            mer avskräckande. Man kan öka konsekvenserna av handlandet från
            dem som kör för fort på ett sådant sätt att det ger avtryck i
            folks beteende.
          </note>
          <note>
            Men jag vill att detta kompletteras med en närvaro som gör det
            möjligt att utkräva dessa böter eller vilken påföljd det nu blir.
            Då borde det vara rimligt att polisen är närvarande i större utsträckning
            än i dag. Trafikverket och andra borde få möjlighet att ha tillgång
            till mobila fartkameror så att man kan utdöma de straff som finns
            för de brott som begås.
          </note>
          <note>
            Detta var lite grann bakgrunden till att jag ställde frågan till
            just justitieministern. Då kommer fler ministrar in i denna hantering.
            Men jag förutsätter att infrastrukturministern har en så bra relation
            till justitieministern att ni ska kunna resonera ihop er om detta
            för att få detta att fungera.
          </note>
          <note>
            Min åsikt är att vi behöver ta ett par steg till för att få till
            det som vi vill ha, nämligen en nollvision för dem som arbetar
            på vägarna. Jag har inte lyckats ta fram siffror på hur många
            som blir skadade. För ett par år sedan var det en man som tyvärr
            avled när han jobbade på vägen. Men är det en nollvision så är
            det en nollvision, oavsett hur många det handlar om. Då ska vi
            se till att de instrument som behövs ska finnas för att vi ska
            kunna få detta att fungera.
          </note>
          <note type="speaker">
            Anf. 114 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Det är naturligtvis riktigt. Det handlar om ungefär
            200 personer per år, och de flesta är trots allt trafikanter.
            Det är ofta så kallade upphinnandeolyckor, att de som kommer bakifrån
            kanske håller hastigheten men inte avståndet. Det finns alltså
            många faktorer i detta.
          </note>
          <note>
            Det är möjligt att man upplever att antalet arbetsplatsolyckor
            vid vägarbeten inte har minskat. Däremot har vi mer trafik på
            våra vägar och ett konstant antal olyckor. Rent faktiskt har antalet
            olyckor inte ökat. Men jag tror ändå att detta har blivit påtagligt.
          </note>
          <note>
            För några år sedan hade vi den så kallade Kimstadsolyckan i Östergötland.
            Den var egentligen kopplad till järnväg, och det var en grävmaskin
            inblandad. Det satte fokus på att vi bör kunna dra mer lärdom
            av hur vi jobbar förebyggande med trafiksäkerhet, framför allt
            i fråga om arbetsmiljö vid arbeten på väg och järnväg. Detta är
            ett arbete som har inletts med branschen och där också VTI, Väg-
            och transportforskningsinstitutet har fått titta på hur man kan
            jobba med säkerhet och arbetsmiljö vid både väg- och spårarbeten.
            Detta är oerhört viktigt.
          </note>
          <note>
            Vi har sedan 2006 höjda bötesbelopp. Det är riktigt. Vi har i
            dag också fler poliser än vad vi hade 2006, och det ingår i deras
            uppdrag att sköta översynen av trafiksäkerhet och göra dessa kontroller.
            Det är oerhört viktigt att det sker så att människor kan se att
            polisen gör denna översyn. Då skärper man till sig lite grann.
          </note>
          <note>
            Ja, det är alldeles riktigt som Krister Örnfjäder säger: Vi är
            flera ministrar inblandade i det här. När det gäller trafiksäkerhet
            har jag i min dialog med justitieministern varit inne på om det
            skulle vara rimligt, möjligt eller ens önskvärt att öka bötesbeloppet
            när det är kopplat till vägarbeten. Det är en sak om du kör på
            en väg, men här är det synnerliga omständigheter. Frågan är dock
            hur det blir med proportionalitet och olika saker. Det är mer
            än det jag brukar syssla med, men jag kan tycka att det finns
            en rimlighet i det.
          </note>
          <note>
            Däremot har vi det begrepp som det också tas hänsyn till, och
            det är vårdslöshet. Kommer man farande alldeles för fort vid en
            vägarbetsplats och inte iakttar varsamhet eller aktsamhet, vilket
            egentligen är portalparagrafen i hela körkortslagen, är man nämligen
            vårdslös. Det kan till och med inbringa ett högre straff i form
            av dagsböter eller annat än vad en bötesförseelse gör. Det är
            därför jag menar att det gäller att se till den samlade helheten.
          </note>
          <note>
            Jag tycker ändå inte att den här diskussionen behöver vara förgäves.
            Det som är viktigt och som jag nu också följer är det branschgemensamma
            arbete man egentligen tog i hand på och skrev under i våras. Det
            ska följas upp – man gör en utvärdering senast 2016 – och är kopplat
            till flera saker. Det gäller både hur man förmår trafikanter på
            våra vägar att ha ett bättre beteende och hur man kan förebygga
            för dem som ska ha arbetena – jobba med dem på ett bra sätt och
            få in det här redan i upphandlingen.
          </note>
          <note>
            Det handlar också om hur man kan jobba med kommunikation och
            information, för att se om det kanske är en bättre och mer hållbar
            väg. Det är nämligen inte meningen att vi ska straffa bort folk
            från ett beteende, utan det bästa vore ju om de faktiskt tänkte
            efter före.
          </note>
          <note type="speaker">
            Anf. 115 KRISTER ÖRNFJÄDER (S):
          </note>
          <note>
            Fru talman! När man kommer in på diskussionen om proportionalitet
            tycker jag att vi många gånger går fel i det politiska livet,
            för hur stora böter är proportionellt riktigt när det gäller att
            undvika att en person blir skadad eller till och med avlider?
            Det går ju inte att bedöma i kronor, utan det är helt andra värden
            man då pratar om. Man skulle alltså kunna säga att det ska kosta
            flera miljoner och ändå ha en proportionalitet i det, i relation
            till konsekvenserna. Egentligen finns det inget högsta belopp
            för det, tycker jag rent känslomässigt.
          </note>
          <note>
            Då handlar det alltså mer om att man måste lösa de här sakerna
            rent praktiskt, och jag förutsätter att ministern nu tar med sig
            det här resonemanget till justitieministern och att man utvecklar
            en modell som förhoppningsvis ska kunna bli bättre än den vi har
            i dag.
          </note>
          <note>
            Ministern var inne på att vi har fler poliser än någonsin. Ja,
            det stämmer ju, men den uppgift jag har fått mig till del från
            mitt hemlän – jag vet inte om den gäller för hela landet – är
            att vi aldrig har haft så få trafikpoliser som nu. Det är klart
            att det får återverkningar på våra vägar om de inte finns tillgängliga
            där. De trafikpoliser som finns nyttjas i stället för andra saker,
            och det är väldigt dålig återväxt inom den här kåren bland de
            nyutbildade. Det är dock justitieministerns problem; jag ville
            bara berätta vad jag har hört.
          </note>
          <note>
            Jag förutsätter och tror att ministern kommer att ta med sig
            det här och att det kommer att bli en bättre situation. Med det,
            fru talman, vill jag passa på tillfället – det är nämligen sista
            gången under mandatperioden som åtminstone jag står i den här
            stolen och talar, tror jag – att önska ministern och talman med
            personal en trevlig sommar.
          </note>
          <note type="speaker">
            Anf. 116 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Ja, jag tycker att säkerhet för vägarbetare – och
            för trafikanter vid vägarbeten – är oerhört viktigt. Vi håller
            fanan högt när det gäller trafiksäkerhetsarbete i Sverige i stort,
            och här gäller det att titta på varje område för att se vad mer
            vi kan göra bättre. Jag kommer naturligtvis att ta med mig det
            här i det arbete som sker.
          </note>
          <note>
            Jag hoppas att Krister Örnfjäder under sommaren kan se hur arbetet
            fortskrider. Följ gärna det gemensamma arbetet inom branschen!
            Det tror jag nämligen är oerhört viktigt. Om fler är inblandade
            i arbetet och är med och tar ansvar var och en för sin del kan
            det bidra till att vi får ett mycket bättre resultat. Med det
            får jag önska Krister Örnfjäder en god sommar. Jag hoppas på återseende
            här i kammaren.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 2013/14:521 om E4-omdragning i Skellefteå
          </note>
          <note type="speaker">
            Anf. 117 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Katarina Köhler har frågat mig om jag avser att tidigarelägga
            en omdragning av E4 genom Skellefteå.
          </note>
          <note>
            Alliansregeringen genomför nu en historisk satsning på infrastrukturen
            i Sverige. Av en total planeringsram på 522 miljarder kronor för
            planperioden 2014–2025 går 281 miljarder kronor till att utveckla
            transportsystemet. Stora investeringar görs i väginfrastrukturen
            för att tillgodose medborgarnas behov av arbetspendling och näringslivets
            behov av transporter.
          </note>
          <note>
            I dagsläget finns det inget investeringsobjekt i den nationella
            planen som rör E4 förbi Skellefteå. Trafikverket bedömer i förslag
            till nationell plan 2014–2025 att det finns brister kopplade till
            bland annat överskridande av miljökvalitetsnormer i Skellefteå
            tätort som kvarstår efter 2025. Det finns en vägutredning från
            2012 för E4 förbi Skellefteå som bygger på att en ny centrumbro
            anläggs över Skellefteälven. Konsekvenserna av att en centrumbro
            inte byggs är inte analyserad av Trafikverket. Nu har kommuninvånarna
            i Skellefteå sagt sitt och röstat nej till att bygga en centrumbro.
          </note>
          <note>
            Jag har full förståelse för att en omdragning av E4:an är ett
            prioriterat projekt för kommunen och regionen. Men mot bakgrund
            av den rådande situationen och planeringsläget är det för tidigt
            att säga något mer konkret om det eventuella behovet av efterfrågade
            åtgärder.
          </note>
          <note>
            Regeringen har genomfört viktiga förändringar för att knyta ihop
            budgetprocessen med den fysiska planeringen. Genom propositionen
            Planeringssystem för transportinfrastruktur skapar regeringen
            förutsättningar för ett mer flexibelt och transparent planeringssystem.
            Numera fattar regeringen, förutom beslut om den tolvåriga transportplanen,
            även årliga beslut för byggstarter och förberedelse för byggstarter
            av investeringsobjekt för de kommande sex åren.
          </note>
          <note>
            På så sätt kan regeringen även i fortsättningen hålla ordning
            och reda i de statliga finanserna samt hantera nya förutsättningar.
            Det medför också klara förbättringar i underlagen inför regeringsbesluten.
            Men för att systemet ska fungera bra ställs vissa krav på när
            ett investeringsobjekt är klart för byggstart.
          </note>
          <note type="speaker">
            Anf. 118 KATARINA KÖHLER (S):
          </note>
          <note>
            Fru talman! Jag tackar ministern för svaret. Det var ett tydligt
            svar, och naturligtvis var det väntat. Jag vet nämligen vad som
            står i planen. Jag ska villigt erkänna att jag skrev interpellationen
            i besvikelse över resultatet i den lokala folkomröstningen, där
            det alltså blev ett rungande nej till en ny centrumbro. Jag ville
            dock få det bekräftat av ministern själv.
          </note>
          <note>
            Skellefteå är en vacker stad. Vi har två barriärer. Den ena går
            i öst–västlig riktning, och det är Skellefteälven. Det är en vacker
            och på många sätt mycket värdefull älv, men den försvårar stadsplaneringen.
            Sedan har vi den andra barriären, som går i nord–sydlig riktning.
            Det är E4:an, som skär igenom centrala delar av Skellefteå. Det
            E4:an gör för Skellefteås centrum är att ge oss en mycket sämre
            miljö. Det är mycket avgaser på grund av långa bilköer vid tre
            fyra trafikljusstopp i staden. Det gör att vi inte kan bygga bostäder
            vid dessa punkter, som ligger mitt i centrala stan.
          </note>
          <note>
            E4:an försvårar också tillgängligheten för gångtrafikanter och
            cykeltrafikanter som ska tvärs igenom staden, alltså i öst-västlig
            riktning.
          </note>
          <note>
            Det här gör att det är besvärligt att utveckla centrum. Vi trodde
            att vi skulle klara att göra det enklare om vi fick centrumbron.
            Nu blir det inte så, utan nu får vi gilla det läge som är.
          </note>
          <note>
            Jag tror att det är nästan bara Skellefteå och Örnsköldsvik i
            dag som fortfarande har en Europaväg som går genom staden. Vi
            har försökt i 20–25 år, med flera regeringar, att få en omdragning
            utanför stan, men vi har inte lyckats.
          </note>
          <note>
            E4:an genom Västerbotten och Norrbotten – men nu talar vi om
            Västerbotten – har mycket tung trafik, godstrafik med malmråvaror
            och skogsråvaror av olika slag och naturligtvis även annat gods
            till våra tunga industrier.
          </note>
          <note>
            Min fråga till ministern blir: Vad är det för kriterier som prioriteras
            och för faktorer som ni tar utgångspunkt i när ni lägger fast
            planerna? Är det miljöfrågor, tillgänglighet, utvecklingsmöjligheter
            eller vad det nu kan vara? Jag skulle önska att ministern svarade
            mig på den frågan.
          </note>
          <note type="speaker">
            Anf. 119 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Vi gav direktiv till Trafikverket när de skulle arbeta
            fram förslaget och underlaget till transportplanen och utvecklingen
            av hela transportsystemet som nu har nu antagits av riksdagen.
            När transportplanen togs fram var vi noga med att infrastruktur
            måste vara gränsöverskridande, gå över en kommungräns, över en
            länsgräns och också över en landgräns och att den ska se till
            alla trafikslag och hur de kompletterar varandra. När man bygger
            samhällen är det viktigt att infrastruktur och kollektivtrafik
            hänger ihop med bostadsbyggande. För att hela Sverige ska leva,
            för en ökad konkurrenskraft och särskilt för jobben är det viktigt
            att ha fokus på våra större stråk, godsstråk, nationella vägar
            och stambanor men också att se till arbetspendlingen. Ungefär
            så skulle man kunna sammanfatta det.
          </note>
          <note>
            Vi gör nu en otroligt stor investering, inte minst för att vårda
            den infrastruktur vi har men också för att utveckla transportsystemet.
            Den här regeringen tycker att det är viktigt att satsa både på
            väg och på järnväg.
          </note>
          <note>
            Nu förstod jag av Katarina Köhler att hon visste vad som skulle
            stå i den nationella planen och att hon tolkat den som att dragningen
            av E4:an i Skellefteå inte skulle finnas med. Det är alldeles
            riktigt, eftersom förutsättningarna har ändrats ganska sent. Men
            som jag försökte beskriva blir det med den nya planeringsprocessen,
            som nu är beslutad av riksdagen, förutsättningar för flexibilitet
            på ett sätt som inte varit möjligt tidigare när omständigheter
            förändras.
          </note>
          <note>
            Jag kan konstatera att den prioritering som regeringen har gjort
            med tydligt stöd av Socialdemokraterna i trafikutskottet har bifallits.
            Man uttrycker till och med i sin motion att man stöder de prioriteringar
            som har gjorts vad gäller objekten, och det är i grunden bra.
          </note>
          <note>
            Jag har också förstått att lokalt i Skellefteå har Socialdemokraterna
            under lång tid, kanske så lång tid som 30 år, varit motståndare
            till en omdragning av E4:an. Nu har folkomröstningen sagt sitt,
            och kommunstyrelsen ska fatta beslut om detta. Vad jag förstår
            har man inte ens haft ett samtal med Trafikverket om vad som händer
            nu efter den folkomröstning som har varit. Men vad jag har förstått
            av det moderata oppositionsrådet där uppe har socialdemokrater
            och moderater kommit överens om att samarbeta på ett konstruktivt
            sätt för att bidra till att E4:an dras utanför centrala Skellefteå.
          </note>
          <note>
            När jag träffar kommuner och regioner, framför allt när det gäller
            planering, och Trafikverket när de ska fästa fokus på rätt saker
            framhåller jag vikten av att börja med en bred överenskommelse
            lokalt, eller ännu hellre regionalt, för att komma fram till vad
            man ska prioritera. Det kommer också in som en viktig faktor när
            vi sedan fastställer nationella planer.
          </note>
          <note type="speaker">
            Anf. 120 KATARINA KÖHLER (S):
          </note>
          <note>
            Fru talman! I 25–30 år har vi försökt få E4:an omdragen utanför
            Skellefteå. Vi har inte avvisat en omdragning. Det måste vara
            ett missförstånd. Vi kanske kan reda ut det.
          </note>
          <note>
            När folkomröstningsresultatet kom sade vi: Nu har medborgarna
            sagt så här. Nu får vi gilla läget. Det innebär att vi har stoppat
            centrumplanerna som var i gång, för vi ska naturligtvis respektera
            folkomröstningsresultatet.
          </note>
          <note>
            Jag blir ändå lite fundersam. Nu är jag ju part i målet, men
            när jag åker omkring i bil på vägarna – vi har inte så mycket
            kollektivtrafik uppe hos oss – i både Norr- och Västerbotten och
            i andra delar av Norrland funderar jag över vad det är som gör
            att Trafikverket prioriterar vissa sträckor men inte andra. Jag
            tycker att det år 2014 borde vara självklart och prioriterat att
            få undan en Europaväg som går igenom ett samhälle. För Skellefteås
            del skulle det inte räcka. Vi behöver ändå göra något åt älvbarriären.
            Men Europavägen är ju en stor väg med väldigt mycket trafik, och
            det är klart att det skulle underlätta för oss om den leddes om
            men också för Örnsköldsvik och andra samhällen som en Europaväg
            skär rakt igenom. Det är en mycket viktig fråga.
          </note>
          <note>
            Jag förstår alla skäl som ministern räknade upp som finns i transportplanen,
            som ökad konkurrenskraft och allt vad det är. Men jag menar att
            miljöfrågorna och det faktum att vi har en Europaväg som skär
            genom ett samhälle borde vara en viktig prioritering. Det här
            gör också att miljöarbetet försvåras för Skellefteå kommun. Man
            får svårt att bygga gång- och cykelvägar som blir funktionella.
            Människor har svårt att få tillgänglighet till alla delar av staden.
            På många olika sätt försvårar det här.
          </note>
          <note>
            Det kanske återigen är ett missförstånd. När jag sade att svaret
            var väntat var det för att jag har läst det som faktiskt är beslutat.
            Jag ville ändå lyfta fram frågan, för jag tycker att den är viktig.
          </note>
          <note>
            Av alla 500 miljarder som är satsade och som regeringen säger
            är den största satsningen någonsin, med 280 miljarder till vägar,
            kan jag bara konstatera att Norr- och Västerbotten, med behovet
            av Norrbotniabanan och många vägar, har fått knappt 2 procent.
            Av skälet att hela Sverige ska leva kan jag inte låta bli att
            fundera – jag är inte bitter – över vad det är som gör att vissa
            saker prioriteras och andra inte.
          </note>
          <note type="speaker">
            Anf. 121 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Man kan naturligtvis ha många synpunkter på de analyser
            som görs när det ska göras stora reinvesteringar, investeringar,
            samhällsekonomiska kalkyler och nettonuvärdeskvoter. Men de finns
            trots allt, och de utvecklas alltmer. Det är ett underlag när
            man bestämmer vilken typ av infrastruktur som ska göras. Sedan
            kan det finnas andra skäl som vägs in och bedöms.
          </note>
          <note>
            Jag förstår verkligen att Katarina Köhler tycker att det är viktigt
            att få ordning på en Europaväg som går igenom en stad. Jag kan
            också förstå den oro som många skelleftebor har: När ska vi få
            ordning på det här?
          </note>
          <note>
            Katarina Köhler säger: Visst borde det komma till mer infrastruktur,
            visst borde vi ha en Norrbotniabana, och vi har fått alldeles
            för lite pengar.
          </note>
          <note>
            Jag vill bara rikta uppmärksamheten hos den lyssnar på den här
            debatten på att Socialdemokraterna inte har mer pengar i sin budget
            till några vägar än vad regeringen har anslagit.
          </note>
          <note>
            Socialdemokraterna kommer att få en ganska tuff utmaning om det
            skulle vara så att Socialdemokraterna blir tvungna att bilda regering
            med Vänsterpartiet och Miljöpartiet. Då borde skellefteborna bli
            oroliga eftersom det är partier som vill dra ned väganslagen drastiskt.
            Vi talar inte om 1 eller 2 miljarder, utan för hela planeringsperioden
            handlar det om i storleksordningen 30 miljarder.
          </note>
          <note>
            Det finns också partier som har uttryckt att man inte alls ska
            satsa på motorvägar. Många av våra Europavägar är motorvägar.
            E4:an i synnerhet är i långa sträckor motorväg.
          </note>
          <note>
            Alliansregeringen fortsätter att satsa på både väg och järnväg.
            Vi vill hitta stråken i den takt och tid som finns den närmaste
            tolvårsperioden för att underlätta för gods som går på järnväg.
            Det gäller inte minst sådana råvaror och andra produkter som kommer
            norrifrån och bidrar stort till vår bruttonationalprodukt. Vi
            vill också satsa på våra vägar. Det handlar också om de stora
            stråken för både gods och arbetspendling.
          </note>
          <note>
            Nu är det ett nytt läge i Skellefteå efter folkomröstningen där
            majoritet och opposition i kommunen är villig att arbeta gemensamt
            och konstruktivt för att få till en ny diskussion och analysera
            vad konsekvenserna blir om man inte har den centrumbro man först
            skulle ha. Hur kan regionen vara med och bidra med påfarter och
            avfarter för att få till en annan sträckning? Det är viktigt inte
            minst för luftkvaliteten och annat. Det finns egentligen ingen
            motsättning i det arbetet, utan det känns konstruktivt.
          </note>
          <note>
            Innan en regering, vilken som helst, kan fatta ett beslut i en
            nationell plan i den nya planeringsprocessen måste förutsättningarna
            först tas fram. Först efter det kan man veta när man kan ge klartecken
            för byggstart. Det är sådan processen är nu. De första tre åren
            är det objekt som är helt klara, även med finansiering. År tre
            till sex är det förberedelser för byggstart.
          </note>
          <note>
            Här har man inte ens börjat, utan det vill till att man gör en
            ny åtgärdsvalsanalys eller studie för detta. Jag har förstått
            det som att detta arbete tar man nu gemensamt initiativ till i
            Skellefteå tillsammans med Trafikverket. Det är precis denna ordning
            det ska vara.
          </note>
          <note type="speaker">
            Anf. 122 KATARINA KÖHLER (S):
          </note>
          <note>
            Fru talman! Ministern behöver inte oroa sig för diskussionerna
            med mitt parti. Dem kan jag ta där. Det är ni som sitter i regeringen.
          </note>
          <note>
            I Skellefteå har vi lyckats samarbeta över partgränserna i de
            flesta frågor. Nu har vi egen majoritet. Vi gick till val på bron,
            och vi vann. Det är historia.
          </note>
          <note>
            Det är klart att vi ska arbeta tillsammans, och jag tror att
            vi kommer att lösa det. Skellefteå kommer inte att gå under.
          </note>
          <note>
            Jag ville få höra av ministern hur man prioriterar när man planerar
            och anlägger sådana här stora objekt som Europavägar.
          </note>
          <note>
            Vi är så desperata att vi till och med har erbjudit oss att vara
            med och finansiera med så mycket som 300 miljoner. Det tycker
            jag i princip är fel, men så är det. Det har dock inte hjälpt,
            för vi har ändå inte fått igenom det.
          </note>
          <note>
            De faktorer som påverkar människors liv och vardag borde sättas
            högre upp på listan tillsammans med de viktiga miljöaspekterna.
          </note>
          <note>
            Det handlar om utvecklingsmöjligheter för Skellefteå kommun.
            Vi ska göra vad vi kan, men regeringen och Trafikverket har givetvis
            också ett ansvar. Vi har fått åtgärdat åtta kilometer av en farlig
            E4-sträckning mellan Skellefteå och Umeå, vilket är bra. Vi har
            dock inte fått något genom staden, och det måste åtgärdas.
          </note>
          <note type="speaker">
            Anf. 123 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Om förutsättningarna har varit att det ska byggas
            en centrumbro men så sker det en folkomröstning som tydligt säger
            att man inte vill ha en centrumbro så ändras ju förutsättningarna.
            Då är det rimligt att det ges tid och möjlighet att analysera
            vad de nya förutsättningarna innebär.
          </note>
          <note>
            Folkomröstningen hölls ju ganska nyligen, och kommunen har ännu
            inte hunnit ta en kontakt med Trafikverket utifrån de nya förutsättningarna.
          </note>
          <note>
            Av de kontakter som jag har med Skellefteå har jag förstått att
            man är överens om att lägga brodiskussionerna bakom sig och fokusera
            på ett konstruktivt samarbete för att komma fram till hur E4:an
            ska kunna dras utanför centrala Skellefteå.
          </note>
          <note>
            Med den nya planeringsprocessen finns det bättre förutsättningar
            än tidigare för rimliga objekt som kommer in och är klara för
            byggstart att bedömas och prioriteras. Detta planeringssystem
            finns det en bred politisk enighet om, vilket jag tror är bra
            för Skellefteå.
          </note>
          <note>
            Det som också vore bra för Skellefteå är en fortsatt alliansregering,
            för till skillnad från alternativet vill vi satsa också på väg.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 2013/14:524 om felaktiga underlag
            som grund för regeringens transportplan
          </note>
          <note type="speaker">
            Anf. 124 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Stina Bergström har frågat mig
          </note>
          <note>
            Jag vill inleda med att säga att regeringen fäster stor vikt
            vid kvalitetssäkring av underlag och har därför genomfört förändringar
            avseende framför allt systematiken kring prognosarbetet. Det är
            dock viktigt att komma ihåg att prognoser på intet sätt är en
            absolut sanning utan en indikator på vilken utveckling som kan
            komma att ske.
          </note>
          <note>
            Jag är dessutom övertygad om att Stockholms invånare, oavsett
            vad prognoserna säger, skulle vilja slippa sitta i bilköer på
            vägarna runt Stockholm, som på Essingeleden, att de förväntar
            sig säkra trafikmiljöer för dem som bor och färdas längs E22 och
            att samhällsviktiga transporter på E10 Norrbotten ska komma fram
            säkert och i tid.
          </note>
          <note>
            Jag vill med det säga att trafikprognoser är ett viktigt verktyg
            i prioriteringarna men inte det enda verktyget.
          </note>
          <note>
            Som ett led i regeringens arbete för att förbättra prognosarbetet
            har Trafikverket fått i uppdrag att redovisa hur de arbetar med
            utveckling och förvaltning av metoder och modeller för samhällsekonomiska
            analyser inom transportområdet.
          </note>
          <note>
            I samband med detta gavs Trafikanalys i uppdrag att kontinuerligt
            följa Trafikverkets arbete med att utveckla modeller för samhällsekonomiska
            analyser och följa den internationella modellutvecklingen på området.
          </note>
          <note>
            Den nya planeringsprocessen med en separat granskning av underlag
            skapar förutsättningar för en bättre kvalitetskontroll och kvalitetsstyrning.
            Jämfört med tidigare prognosuppdateringar en gång per mandatperiod
            görs detta numera varje år i och med den nya planeringsprocessen.
          </note>
          <note>
            Prognosuppdateringar utgör en viktig grund för regeringen när
            regeringen ska fatta årliga beslut om vilka väg- eller järnvägsobjekt
            som ska få byggstartas den närmaste treårsperioden, vilket är
            en av anledningarna till att den nya planeringsprocessen är så
            viktig.
          </note>
          <note>
            Regeringen satsar stora resurser på järnvägens underhåll och
            har fördubblat anslagen jämfört med när Miljöpartiet fick vara
            med och påverka.
          </note>
          <note>
            Jag ser allvarligt på de uppgifter som funnits i medierna. Trafikverkets
            generaldirektör har dock klargjort att det inte fanns några räknefel
            i de underlag som låg till grund för den nationella planen och
            att det inte saknas några pengar.
          </note>
          <note>
            I Kapacitetsutredningen fanns dock ett fel gällande mängden kontaktledningar.
            Detta fel upptäcktes, och i de underlag som ligger till grund
            för den nationella planen redovisas också det korrekta antalet
            kontaktledningar.
          </note>
          <note>
            Regeringen har precis lagt fram en plan där vi rekordsatsar på
            järnvägen, både på underhåll och nya investeringar. Vi stoppar
            förstås inte där utan kommer även fortsättningsvis arbeta med
            att förnya, förbättra och rusta hela vår infrastruktur.
          </note>
          <note>
            Till skillnad från Miljöpartiet är regeringen övertygad om att
            Sverige är i behov av investeringar inte bara på järnväg utan
            även på väg.
          </note>
          <note>
            Då Stina Bergström, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Annika Lillemets i stället fick delta i överläggningen.
          </note>
          <note type="speaker">
            Anf. 125 ANNIKA LILLEMETS (MP):
          </note>
          <note>
            Fru talman! Först vill jag tacka infrastrukturministern för svaret
            på de frågor Stina Bergström ställt. Tyvärr återstår många frågetecken
            efter svaret. Efter gårdagens debatt om järnvägsfrågor och regeringens
            transportplan då statsrådet inte var med hoppas jag att vi kan
            reda ut en del nu.
          </note>
          <note>
            Det handlar om oerhört viktiga investeringar för framtiden –
            522 miljarder till infrastruktur. Hur dessa pengar används är
            avgörande för framtiden för hur människor kan resa, gods transporteras
            och vilken klimatpåverkan transporterna ska ha.
          </note>
          <note>
            Självklart måste beslutsunderlaget för en så viktig plan vara
            så gediget som möjligt, men de trafikprognoser som används har
            visat sig vara rejält missvisande. De överskattar kraftigt vägtrafiken
            och underskattar järnvägstrafiken. Så har det varit sedan 1990-talet,
            vilket har lett till att det har byggts för mycket vägar och för
            lite järnväg.
          </note>
          <note>
            Så fortsätter det om regeringens transportplan blir verklighet.
            Redan här är det problematiskt. Värre blir det efter SVT:s avslöjande
            att det finns allvarliga felräkningar på järnvägsunderhållet i
            Trafikverkets underlag till regeringen. Myndigheten har bland
            annat räknat med bara halva längden av kontaktledningsnätet när
            man har räknat ut kostnaden för att byta ut kontaktledningarna.
            Ett lika grovt fel har gjorts när det gäller spår och spårväxlar,
            enligt interna dokument som SVT har fått kännedom om. Vi i trafikutskottet
            fick reda på detta via tv-nyheterna. Dessa dokument diariefördes
            på Trafikverket innan det felaktiga underlaget lämnades över till
            regeringen i juni förra året.
          </note>
          <note>
            Jag upprepar vår fråga som statsrådet inte har svarat på. När
            fick hon veta att Trafikverket räknat fel? Om hon visste något
            utan att säga något är det illa. Om hon inte visste är det också
            illa.
          </note>
          <note>
            Regeringen beslutade i oktober 2012 att avsätta 86 miljarder
            kronor till järnvägsunderhåll under planperioden för att komma
            upp i en lägsta godtagbar nivå utifrån Trafikverkets underlag,
            som alltså sedan visat sig vara felräknat. I maj året efter visade
            det sig saknas 6 eller kanske 10 miljarder. Ändå är summan 86
            miljarder oförändrad den 15 maj i år, trots att Trafikverket självt
            har sagt att det med hänsyn till att bara hälften av kontaktledningarna
            har räknats med saknas 6 miljarder. Det finns inget hål i underhållsbudgeten,
            upprepar allianspartiernas företrädare. Men 6 miljarder mindre
            får naturligtvis konsekvenser.
          </note>
          <note>
            Trafikverkets generaldirektör sade på ett möte med trafikutskottet
            att det inte är något problem eftersom Trafikverket har en prioriteringsordning
            så att man prioriterar underhåll på de mest trafikerade banorna.
            Det innebär rimligen att man prioriterar ned de banor som trafikeras
            mindre och också rimligen att den lägsta godtagbara nivån som
            definierades 2012 inte nås.
          </note>
          <note>
            Något måste bort! Vilka banor är det som prioriteras ned, och
            vilka konsekvenser får det? Vad tänker Catharina Elmsäter-Svärd
            göra för att åtgärda konsekvenserna? Det har hon inte heller svarat
            på.
          </note>
          <note>
            Jag upprepar också vår fråga om varför statsrådet har byggt åtgärdsplaneringen
            på dessa missvisande prognoser. Statsrådet sade i sitt svar att
            trafikprognoser är ett verktyg för att prioritera, men inte det
            enda. Det skulle också vara intressant att få veta: Vilka fler
            verktyg? Det framgick inte riktigt. Jag ser fram emot svaren.
          </note>
          <note type="speaker">
            Anf. 126 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Själva diskussionen om felräkning eller inte uppmärksammades
            jag på via medierna. Däremot är det intressant att veta vilka
            fakta som framkommer och vilken diskussion som äger rum när en
            sådan uppgift kommer fram.
          </note>
          <note>
            Prognoser är just prognoser. Om det är något som har varit ett
            problem under lång tid är det att hitta bra modeller för prognoser.
            Just därför har Trafikverket fått ett extra uppdrag att jobba
            med att utveckla prognosmodellerna. Till skillnad mot tidigare
            när prognoser redovisades vart fjärde år görs de nu varje år.
            Sedan förra året läggs de upp transparent och öppet på verkets
            hemsida, vilket är bra eftersom många kan reagera.
          </note>
          <note>
            Det är lätt för Miljöpartiet att säga att det har byggts för
            mycket väg. Antingen säger man så rent sakligt eller så är det
            rent känslomässigt. Jag är inte så säker på att människorna som
            köar i timmar på Essingeleden upplever att det har byggts för
            mycket väg i Stockholmsområdet. Jag är inte heller säker på att
            skåningarna eller Blekingeborna tycker att det har byggts och
            gjorts för mycket på E22:an. Det gäller säkert inte de som är
            på väg till Kalmar och Öland och sitter vid Söderköping och undrar
            när förbifarten ska byggas. Det är skillnaden mellan det upplevda
            och det faktamässiga.
          </note>
          <note>
            Tänk om det hade byggts mer järnväg betydligt tidigare. Det har
            också visat sig att allt fler vill åka järnväg i mycket högre
            utsträckning än vad det har byggts under många år. Det är till
            och med så att järnvägsunderhållet har varit alldeles för eftersatt.
          </note>
          <note>
            Regeringen har sett till att fördubbla underhållet och anslaget
            till just järnväg för att vårda den järnväg vi har. Det är också
            den regering som har tagit initiativ och sett till att ordna finansiering
            så att en ny järnväg kan påbörjas.
          </note>
          <note>
            När det gäller underhållet på järnvägen måste man förstå att
            behovet inom järnvägen verkligen är en ögonblicksbild. Behovet
            i dag behöver inte alls se likadant ut i morgon eller i övermorgon,
            men järnvägen behöver ha långsiktighet. Därför är det nu inplanerat
            i tolvårsperioden 86 miljarder kronor i anslag. Dessutom tillkommer
            egentligen mer pengar i takt med att banavgifter tas ut och att
            Trafikverket jobbar med egna effektiviseringar. Egentligen är
            vi uppe i betydligt mycket högre belopp som kan användas till
            järnvägens drift och underhåll, framför allt för att fokusera
            mer på det förebyggande underhållet.
          </note>
          <note>
            Det är klart att man måste prioritera. Det går faktiskt inte
            att göra allt överallt och samtidigt. Hur gärna man än skulle
            vilja går det inte. Trafikverket har därför fått ett mycket tydligt
            uppdrag att framför allt fokusera på de stora godsstråken. Det
            är viktigt för Sveriges konkurrenskraft. Det handlar om jobben.
            Trafikverket ska också titta på arbetspendlingen och var flest
            människor arbetspendlar.
          </note>
          <note>
            Det kan knappast vara rätt prioritering att jobba med underhåll
            på banor där inga tåg kör. Däremot ska områden där riktigt många
            åker prioriteras. Se exempelvis på ett stopp vid Stockholms central.
            Det är inte bara stockholmarna som blir lidande utan hela järnvägssystemet
            för i stort sett hela Sverige. Därför är det A och O att förebygga
            så att det inte sker incidenter vid Stockholms central, och om
            något sker ska man se till att få tillbaka tågen i normaltillstånd
            så snart som möjligt.
          </note>
          <note type="speaker">
            Anf. 127 ANNIKA LILLEMETS (MP):
          </note>
          <note>
            Fru talman! Det är utmärkt att metoderna förbättras och att det
            blir årliga uppdateringar av prognoser framöver. Men det hjälper
            knappast för att få ordning på den transportplan som nu är aktuell
            och som tyvärr baserar sig på felaktiga prognoser och räknefel.
          </note>
          <note>
            Vi menar att det är ansvarslöst att lägga 522 miljarder kronor
            på en plan som inte bidrar till att uppfylla klimatmålen utan
            tvärtom leder till ökade utsläpp av växthusgaser. Naturvårdsverket,
            Energimyndigheten, Boverket, Transportstyrelsen och regeringens
            egen utredning om en fossiloberoende fordonsflotta, FFF-utredningen,
            har uppmärksammat detta och gett regeringen bakläxa. Naturvårdsverket
            kallar till och med planen för olaglig. Vi gröna kan bara instämma
            i kritiken. Transportplanen måste revideras så att den bidrar
            till att uppfylla klimatmålen i stället för tvärtom.
          </note>
          <note>
            Trafikverket har också som en del av sin kapacitetsutredning
            inför den nationella planen konstaterat att biltrafiken behöver
            minska med minst en femtedel jämfört med i dag för att klimatmål
            och mål om fossiloberoende fordonsflotta ska nås.
          </note>
          <note>
            I stället för att utgå från klimatmålen och föreslå åtgärder
            som bidrar till att uppnå dessa var regeringens direktiv till
            Trafikverket inför transportplanen att man skulle utgå från prognoserna
            för trafikutvecklingen, vilka i sin tur ska utgå från redan beslutade
            förutsättningar, styrmedel och planer för transportinfrastrukturen.
          </note>
          <note>
            Därför har Trafikverket i sitt förslag antagit att personbilstrafiken
            kommer att öka med 34 procent och lastbilstrafiken med 37 procent
            mellan 2010 och 2030. Men prognoserna stämmer inte. De senaste
            åren har bilåkandet inte ökat alls. Däremot har tågtrafiken ökat
            mycket mer än vad som spåddes i prognoserna.
          </note>
          <note>
            När nu prognoserna inte stämmer och biltrafiken ligger på samma
            nivå eller minskar blir det inga bilköer, och då räcker vägarna
            exempelvis runt Stockholm. Det är inte samhällsekonomiskt motiverat
            att bygga många av de här projekterade motorvägarna, däremot på
            sina håll 1+2-vägar för att öka trafiksäkerheten.
          </note>
          <note>
            Många vägprojekt i regeringens plan är samhällsekonomiskt lönsamma
            bara om vägtrafiken ökar kraftigt. Som om inte detta var nog kom
            nästa avslöjande i SVT. Underlaget för vägtrafiken var ännu mer
            fel än vad vi visste tidigare. Inte nog med att prognoserna visade
            på en alldeles för stor ökning av trafiken, för när Trafikverket
            kontrollräknade hur många bilar som faktiskt åker på vägarna visade
            det sig att man på vissa vägar hade överskattat biltrafiken med
            50–100 procent. Känslomässiga argument – nej, jag tycker att det
            här är ganska hårda fakta.
          </note>
          <note>
            Självklart kan man diskutera att vi ska fokusera på de stora
            godsstråken och arbetspendling. Jag kommer att återkomma till
            det i nästa debatt som vi ska ha.
          </note>
          <note>
            I sitt svar på Riksrevisionens granskning av infrastrukturplaneringen
            hävdar regeringen att infrastrukturplanering inte är så betydelsefull
            för att kunna nå klimatmålen. Det här tycker vi i Miljöpartiet
            är väldigt oroväckande. Man förringar den strategiska betydelsen
            av infrastrukturinvesteringar. De järnvägar och vägar som vi i
            dag bestämmer oss för att bygga, eller inte bygga, blir strukturerande
            för bebyggelse och transporter i årtionden, till och med århundraden,
            framåt. Bryr sig regeringen inte om sina egna klimatmål och sina
            egna mål för en fossilfri fordonsflotta?
          </note>
          <note>
            Nej, vi tycker att det enda rimliga och ansvarsfulla är att göra
            om hela åtgärdsplanen, dels med tanke på klimatet, dels därför
            att underlaget visar sig vara osäkert vad gäller både vägar och
            järnvägsunderhåll.
          </note>
          <note>
            Jag upprepar frågan i interpellationen: Hur avser statsrådet
            att agera för att åtgärda konsekvenserna av att regeringen använt
            ett felaktigt underlag när den fattat beslut om hur mycket pengar
            som ska avsättas för banunderhåll under kommande planeringsperiod?
            Det fick jag inget svar på i det förra inlägget.
          </note>
          <note type="speaker">
            Anf. 128 Statsrådet CATHARINA ELMSÄTER-SVÄRD (M):
          </note>
          <note>
            Fru talman! I den nationella planen finns det inga räknefel kvar.
            De är åtgärdade, till skillnad från dem som upptäcktes när det
            gäller Kapacitetsutredningen.
          </note>
          <note>
            När det gäller prognoserna har vi ett mycket mer effektivt sätt
            att titta på prognoser och uppdatera modeller. De prognosmodeller
            som har använts har inte funnits med som underlag för investeringar
            i olika objekt.
          </note>
          <note>
            Sedan kan man vara för väg eller mot väg. Regeringen är för väg.
          </note>
          <note>
            Vad gäller klimat och miljöutmaningar är det viktigt att konstatera
            att vi har haft minskande utsläpp, fast trafiken har ökat. Men
            det betyder inte att vi kan slå oss till ro och tro att vi inte
            behöver göra någonting mer.
          </note>
          <note>
            Den nya tranportplanen för de kommande tolv åren innebär stora
            investeringar i infrastrukturen. Det behöver bli en enklare vardag
            för arbetspendlare och för näringslivets transporter. Det är oerhört
            viktigt för konkurrenskraft och jobb och för det som den här regeringen
            tycket är viktigt, nämligen tillväxt. Med ekonomisk tillväxt har
            vi råd att investera i bra infrastruktur.
          </note>
          <note>
            Det gynnar dessutom effektiva och miljövänliga transportsätt.
            Vi utvecklar järnvägen och bygger nytt. Vi satsar på kollektivtrafik
            med satsningarna i till exempel Stockholm, där vi kopplar ihop
            bostäder med tunnelbanebyggnation, förtätar staden och gynnar
            cykel.
          </note>
          <note>
            Att satsa på befintlig infrastruktur med drift och underhåll
            är ett sätt att göra någonting bra för klimatet. Varje ny väg
            eller ny järnväg i sig ger utsläpp. Därför har vi tyckt att underhåll
            har varit viktigt. Det innebär i den plan som Annika Lillemets
            kritiserar ett antal offensiva satsningar på innovativa lösningar
            som också kan bidra till att nå uppsatta klimatmål, till exempel
            demonstrationsanläggningar för elvägar, stombusslinjer med separata
            körfält med stor turtäthet, BRT, bus rapid transit, introduktion
            av lastbilar med större kapacitet, alltså högre, längre och tyngre
            lastbilar. Det är någonting som ger mer hållbara transportlösningar
            när lastbilen behöver gå på väg, men det är färre lastbilar. Det
            finns fler saker.
          </note>
          <note>
            Andemeningen är att infrastrukturen ensam i sig inte löser problemen
            med klimat- och miljömålen. Det måste ses som en del av flera
            olika saker.
          </note>
          <note>
            Regeringen och Miljöpartiet har väldigt olika syn, och det kommer
            väljarna att få ta ställning till senare i höst. Den här regeringen
            tycker att det är viktigt att satsa både på järnväg och på väg.
            Jag har läst om Miljöpartiets satsningar där många av Miljöpartiets
            investeringar på järnväg finansieras via att man inte vill ha
            Förbifart Stockholm. Vi vet att åtta av tio stockholmare vill
            ha förbifarten. Det vore ett dråpslag inte bara mot regionen utan
            mot hela landet att inte investera i den. Det handlar också om
            att få bättre säkerhet och framkomlighet på andra vägar i landet.
            Det tycker jag att man ska ha med.
          </note>
          <note>
            Därför skulle jag vilja, apropå att prognoserna ska bli bättre,
            avrunda med att säga att jag hör att Miljöpartiet tycker att det
            troligtvis har byggts för mycket väg. Jag delar inte den uppfattningen.
          </note>
          <note type="speaker">
            Anf. 129 ANNIKA LILLEMETS (MP):
          </note>
          <note>
            Fru talman! Jag vet inte om vi kommer så mycket längre. Jag konstaterar
            att vi inte fått några tillfredsställande svar på frågorna i interpellationen.
            Statsrådet förlitar sig på prognoser som hon beskriver som en
            indikator på vilken utveckling som kan komma att ske. Men det
            har visat sig att de är mycket dåliga indikatorer.
          </note>
          <note>
            Åtgärdsplanen bygger på ett underlag som på flera viktiga punkter
            är missvisande eller direkt felaktigt. Den siktar inte på att
            transportsystemet ska bidra till att uppfylla klimatmålen eller
            målet om en fossilfri fordonsflotta. Om åtgärdsplanen inte bygger
            på prognoserna, vad bygger den då på?
          </note>
          <note>
            Ansvarig minister är nöjd med denna tingens ordning, eller rättare
            sagt oordning. Ska man bygga framtidens transportsystem på så
            lös grund? Ska man hantera våra gemensamma pengar så lättsinnigt?
            Nej, jag tycker inte att det duger.
          </note>
          <note>
            Enligt Kapacitetsutredningen och FFF-utredningen blir hälften
            av de väginvesteringar som man vill göra olönsamma om vi prioriterar
            att uppfylla våra klimatmål och biltrafiken minskar med 20 procent.
            Det finns många fler siffror. Man räknar med att vägarna blir
            lönsamma, men det bygger på att biltrafiken ska öka väldigt kraftigt.
            Det är inte så man går framåt, det är att backa in i framtiden.
          </note>
          <note>
            Regeringen visar tyvärr en total brist på ansvar när den faktiskt
            aktivt agerar för ökad klimatpåverkan från transportsektorn i
            strid med vad de egna myndigheterna klart och tydligt säger och
            inte heller tar konsekvenserna av att underlaget visar sig vara
            felaktigt, inte minst när det gäller det ekonomiska. Det är skattepengarnas
            pengar det handlar om. När något gått fel är väl det rimliga att
            göra om och göra rätt? Men det behövs nog en ny regering för det.
          </note>
          <note type="speaker">
            Anf. 130 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Alla har en rätt att ställa en fråga. Men när man
            ställer en fråga måste man vara beredd att lyssna på svaret. Det
            har ställts frågor till generaldirektören om det räknefel som
            har uppmärksammats från Kapacitetsutredningen finns kvar i den
            nationella planen. Det svar som har givits i bland annat i trafikutskottet
            men också från Trafikverkets generaldirektör är: Nej, det felet
            finns inte kvar längre. Då blir det märkligt att man fortsätter
            att hänvisa till att det skulle vara missvisande och felräknat
            i underlaget.
          </note>
          <note>
            När det gäller den transportplan som har antagits och den skrivelse
            som har varit uppe för behandling i riksdagen kan jag konstatera
            att det finns ganska stora skillnader. Det är helt riktigt. Jag
            delar den uppfattningen med Annika Lillemets.
          </note>
          <note>
            De 522 miljarderna – det är oerhört mycket pengar – handlar om
            att hålla ihop hela landet, se till att förbättra arbetspendlingen,
            se till att få gods att gå på de stora stråken in i och ut ur
            landet, hålla i gång konkurrenskraften och få tillväxt i Sverige.
            Jag vet att Miljöpartiet inte delar regeringens uppfattning.
          </note>
          <note>
            Det innebär att vi behöver ha flyg, en bra sjöfart, bra järnväg
            och bra vägar.
          </note>
          <note>
            Den som säger att det har byggts för mycket väg i Sverige har
            inte suttit på Essingeleden på dagarna, har inte varit i Söderköping
            och undrat var förbifarten är och har uppenbarligen inte åkt på
            E20 i Skaraborg, där varken framkomlighet eller säkerhet är ett
            faktum. Jag kan räkna upp väg efter väg som är en förutsättning
            för att detta land ska fortsätta att växa.
          </note>
          <note>
            Med mer pengar och mer tillväxt har vi råd att investera i viktig
            infrastruktur och till och med göra någonting bra för klimatet.
          </note>
          <note>
            Överläggningen var härmed avslutad.
          </note>
          <note>
            27 § Svar på interpellation 2013/14:525 om ansvar för framtida
            godstrafik på järnväg
          </note>
          <note type="speaker">
            Anf. 131 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Tack, Annika Lillemets, för att du tar det här svaret
            också!
          </note>
          <note>
            Stina Bergström har frågat mig hur jag avser att agera för att
          </note>
          <note>
            Det gläder mig att Stina Bergström, och förhoppningsvis också
            Annika Lillemets, delar min syn på att järnvägen är ett mycket
            viktigt trafikslag för Sveriges godstransporter. Jag har dock
            en ljusare bild av hur godstrafiken med tåg har utvecklat sig
            och dess potential för framtiden. Jämfört med i de flesta andra
            länder transporteras en stor andel av Sveriges gods med tåg. Visserligen
            skedde en kraftig nedgång i samband med den finansiella krisen
            2009, men den efterföljande återhämtningen har även den varit
            kraftig. Marknadsandelen för tåg har varit relativt stabil på
            senare år.
          </note>
          <note>
            Jag kan med glädje meddela att det förebyggande underhållet av
            statens spåranläggning kommer att öka kraftigt. Som jag är säker
            på att Stina Bergström, och Annika Lillemets, redan känner till
            genomför alliansregeringen nu den största satsningen någonsin
            på järnvägsunderhåll i Sverige för att återta robustheten i och
            förtroendet för järnvägen. För att upprätthålla god kapacitet
            och hög tillförlitlighet i transportsystemet måste drift och underhåll
            av befintlig transportinfrastruktur ges hög prioritet. Det är
            ett stort och tidskrävande arbete.
          </note>
          <note>
            Med en budgetram på 86 miljarder kronor fram till 2025 innebär
            det en fördubbling jämfört med den tidigare socialdemokratiska
            regeringens satsning. Till det kommer intäkter från avgifter från
            dem som använder spåren. I närtid betyder det att regeringen under
            åren 2014–2016 möjliggör en ökning av underhållet av det statliga
            järnvägsnätet. Detta ger goda förutsättningar för välplanerade
            underhålls- och reinvesteringsinsatser där en allt större andel
            kommer att vara förebyggande.
          </note>
          <note>
            Bland annat för att öka förutsättningarna för att köra längre
            och tyngre tåg anser regeringen att strategiska stråk och noder
            för godstrafiken bör prioriteras. Godstransporter på järnväg kommer
            att gynnas av regeringens satsningar på bland annat godsstråken
            genom Skåne och Bergslagen, men även av utbyggnad av nya banor
            som kommer att frigöra kapacitet i det nuvarande järnvägssystemet.
            På vissa prioriterade delar av järnvägsnätet ska banan byggas
            ut för att klara 750 meter långa tåg.
          </note>
          <note>
            Jag ställer mig frågande till att Stina Bergström vill minska
            intäkterna till drift och underhåll på järnväg genom att frysa
            nivåerna för banavgifter. Detta innebär enligt Trafikverkets egna
            beräkningar ett intäktsbortfall på ca 8 miljarder kronor mellan
            åren 2014 och 2025. För mig förefaller det märkligt att Stina
            Bergström önskar ta ifrån Trafikverket så stora intäkter och därmed
            försämra möjligheten för underhåll och reinvesteringar. Efter
            åratal av eftersatt skötsel av spåren är det något som järnvägen
            skulle skadas av.
          </note>
          <note>
            Avslutningsvis vill jag poängtera att det är viktigt att skapa
            förutsättningar för ett väl fungerande transportsystem där människor
            och företag kan använda alla trafikslag, inklusive järnvägen,
            på ett effektivt sätt. Regeringen har tillsatt flera utredningar
            som har till uppgift att komma med ytterligare förbättringsförslag.
            Det gäller främst Utredningen om järnvägens organisation och regeringsuppdraget
            till Statens väg- och transportforskningsinstitut att analysera
            trafikens samhällsekonomiska kostnader. Mycket tack vare alla
            de satsningar regeringen initierat är jag övertygad om att tågtrafiken
            även fortsatt kommer att vara viktig för alla som vill transportera
            gods på ett bra och hållbart sätt.
          </note>
          <note>
            Då Stina Bergström, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Annika Lillemets i stället fick delta i överläggningen.
          </note>
          <note type="speaker">
            Anf. 132 ANNIKA LILLEMETS (MP):
          </note>
          <note>
            Fru talman! Först vill jag tacka infrastrukturministern för svaret
            på Stina Bergströms frågor.
          </note>
          <note>
            Det är naturligtvis mycket viktiga frågor. De handlar om hur
            vi ska kunna förbättra möjligheterna att köra gods på järnväg
            framöver. Men utvecklingen går tyvärr åt fel håll. Enligt statliga
            Trafikanalys är godstrafiken på järnväg i Sverige, mätt i tonkilometer
            och malmtrafiken i Norrbotten borträknad, mindre i dag än den
            var när den borgerliga regeringen tillträdde 2006. I andra länder
            är trenden den motsatta, och där ökar mängden gods som transporteras
            på järnväg.
          </note>
          <note>
            Samtidigt körs alltmer gods på väg i Sverige, vilket ger ökade
            utsläpp av koldioxid. På 20 år har utsläppen från tunga lastbilar
            ökat med 35 procent. För att klara klimatmålen måste denna trend
            vändas. Mer, inte mindre, gods måste gå på järnväg och på sjön.
          </note>
          <note>
            Nu är det så olyckligt att de svenska järnvägarnas godsoperatörer
            har svårt att konkurrera med lastbilsåkerierna, och de beställer
            därför inga nya godsvagnar. I stället tvingas vissa skära ned
            på verksamhet och anställda. Tyvärr är en dåligt underhållen järnväg
            och brist på punktlighet två orsaker till att godstrafiken stagnerat.
            Lägg därtill att operatörerna inte får köra med lika långa tåg
            i Sverige som nere i Europa och kraftigt höjda banavgifter. Det
            är inte konstigt att många godstransportörer i stället väljer
            lastbil. Vem vill betala mer för sämre kvalitet?
          </note>
          <note>
            Nu till ministerns svar. Låt mig börja med det roliga: Äntligen!
            Det var ett välkommet besked att banor ska byggas ut för att klara
            750 meter långa tåg på vissa prioriterade delar av järnvägsnätet.
            Det behövs på många sträckor. Låt mig nämna några.
          </note>
          <note>
            I kombitrafik har tågoperatörer redan sökt tåglägen för längre
            tåg mellan Mälardalen och Malmö, men de har fått avslag på grund
            av att många mötes- och förbigångsspår för närvarande är begränsade
            till 630 meter. Göteborgs hamn behöver öka tåglängderna snarast
            på tre sträckor för sina hamnpendlar, kombitåg som nu går fem
            dagar i veckan. För papper, det näst största godsslaget efter
            kombi mellan Sverige och Tyskland, behövs också längre och tyngre
            tåg, i första hand mellan Hallsberg och Malmö. Det finns kapacitet,
            till exempel på Öresundsbron, för minst 1 000 meter långa tåg.
            Danmark bygger också ut för 1 000 meter långa tåg sydväst om Köpenhamn.
          </note>
          <note>
            Det här är väldigt bra. Jag är övertygad om att vi är många som
            är nyfikna och gärna vill veta var banorna ska byggas ut, så jag
            skulle vilja be infrastrukturministern att om möjligt precisera
            var det blir.
          </note>
          <note>
            Sedan vill jag upprepa frågan hur statsrådet avser att agera
            för att skapa sundare konkurrensvillkor mellan godstransporter
            på väg och järnväg som statsrådet inte besvarat.
          </note>
          <note>
            Det är i sammanhanget häpnadsväckande att både regeringen och
            Trafikverket struntar i att riksdagen redan i december 2012 i
            ett tillkännagivande uppmanade regeringen att inte höja banavgifterna
            förrän järnvägen fungerar och åtgärder för rättvisare konkurrensvillkor
            gentemot lastbilstrafiken har vidtagits. Trots att inget av dessa
            två krav är uppfyllt planerar nu Trafikverket för en femdubbling
            av banavgifterna.
          </note>
          <note>
            Varför respekterar ni inte riksdagens beslut att inte höja banavgifterna?
          </note>
          <note>
            Det är en rolig och en tråkig fråga, kanske man kan säga.
          </note>
          <note type="speaker">
            Anf. 133 Statsrådet CATHARINA ELMSÄTER-SVÄRD (M):
          </note>
          <note>
            Fru talman! När det gäller den nationella plan som har antagits
            och frågan var vi ska använda pengarna någonstans har jag tidigare
            nämnt de viktiga godsstråken.
          </note>
          <note>
            Framför allt gäller det Malmbanan. Den är viktig inte minst för
            järnmalmen. Där sker betydande kapacitetsförstärkningar med bland
            annat förlängning av mötesstationer som innebär en klar förbättring
            för de godstransporterna.
          </note>
          <note>
            När det gäller Västkustbanan har vi nu gått igenom den kända
            tunneln genom Hallandsåsen, som beräknas vara färdigställd 2015.
            Det gör att en ny stadstunnel med dubbelspår ska anläggas i Varberg,
            vilket kan möjliggöra för trafik med både längre och tyngre godståg.
          </note>
          <note>
            Godsstråket genom Bergslagen och Bergslagsbanan är oerhört viktiga.
            Där blir det bland annat ett dubbelspår mellan Hallsberg och Degerön.
            Det har varit mycket efterlängtat, för då kan man börja styra
            om trafik väster om Vänern. Det gör att man får bättre kapacitet
            på andra stambanor eller annan trafikering, framför allt persontrafik.
          </note>
          <note>
            Godsstråket i Skåne nämnde också Annika Lillemets. Där blir det
            fler mötesstationer som ska underlätta för 750-meterståg.
          </note>
          <note>
            Även på Ostkustbanan från Stockholm och upp mot Gävle och Sundsvall
            kommer fler mötesstationer att göras. Vissa dubbelspår är på gång
            även där, vilket underlättar för både tyngre och längre tåg.
          </note>
          <note>
            En hel del som man har identifierat finns alltså med i de här
            delarna.
          </note>
          <note>
            Det är oerhört viktigt och jag envisas med att tjata om att det
            gäller att få mer gods på järnvägen. Jag tycker naturligtvis att
            det är viktigt, även om man inte ska glömma vägen och lastbilen,
            som också har sin funktion.
          </note>
          <note>
            Det är riktigt att gods på järnväg har minskat, men det har också
            kommit tillbaka. Det låter ungefär som att Sverige är väldigt
            dåligt, men senast jag tittade såg jag att Sverige ligger trea
            i Europa när det gäller andelen gods som faktiskt går på järnväg.
            Det är oerhört bra med tanke på att vi är ett väldigt långt och
            avlångt land.
          </note>
          <note>
            För att få bra konkurrenskraft för tågen är utgångspunkten att
            man måste kunna förlita sig på att de kommer och går i tid. Punktligheten
            är A och O. Det gäller inte minst godstransporterna, för hela
            värdekedjan måste hänga ihop.
          </note>
          <note>
            Här sker just nu ett bra samarbete i branschen. Var och en jobbar
            också utifrån sina aspekter när det gäller till exempel att ha
            ordning på de olika fordonen med sjysta lok och sjysta hjul, att
            ha ordning på personalen på plats, att alla sådana saker fungerar.
            Trafikverket ska se till att infrastrukturen håller som den ska
            och att man vågar prioritera de viktiga stråken.
          </note>
          <note>
            Vi har tittat på uppdrag och haft kontakter med tillsynsmyndigheten
            Transportstyrelsen för att se om man kan gå ännu hårdare fram
            med att ha någon form av fordonsbesiktning så att vi verkligen
            vet och ser att vi inte har tåg som stör eller förstör, vilket
            påverkar alla andra.
          </note>
          <note>
            Vi har också, som jag har nämnt tidigare, arbetat med att införa
            kvalitetsavgifter – jag kallar dem störningsavgifter – så att
            den som stör och förstör ska få betala.
          </note>
          <note>
            Det här blir ekonomiska styrmedel för att var och en ska se till
            att ha ordning och reda på spåren, rälsen och underhållet av både
            infrastrukturen och fordonen. Det är oerhört viktigt.
          </note>
          <note>
            Men det som också kommer är de satsningar som regeringen gör
            inte bara på underhållet utan också på att börja bygga upp nya
            stambanor så att vi kan börja separera trafik – persontrafik för
            sig och godstrafik för sig. Regionaltrafiken ökar mycket, glädjande
            nog, men det gör det svårare för långa transporter.
          </note>
          <note type="speaker">
            Anf. 134 ANNIKA LILLEMETS (MP):
          </note>
          <note>
            Fru talman! Jag vill passa på att påminna om debatten som infrastrukturministern
            och jag hade alldeles nyss om felaktiga underlag som grund för
            regeringens transportplan.
          </note>
          <note>
            Ett minskat underhåll av lågtrafikerade banor blir rimligen följden
            av att det nu finns 6 miljarder mindre till järnvägsunderhåll
            än när infrastrukturpropositionen lades fram 2012 efter den felräkning
            som gjordes – detta i enlighet med vad Trafikverkets generaldirektör
            har sagt om att det hanteras genom prioritering av de mest trafikerade
            banorna.
          </note>
          <note>
            Det blir faktiskt ett bekymmer för godstransporterna. Många godstransporter
            börjar nämligen på lågtrafikerade banor. Om underhållet av dem
            prioriteras ned, vad händer då? Många av de här banorna är till
            exempel viktiga för skogsindustrin.
          </note>
          <note>
            Om det är någon trafik alls på en bana måste den självklart underhållas
            så att den är säker att trafikera. Jag skulle därför vilja att
            statsrådet utvecklar denna nedprioritering av lågtrafikerade banor
            som följer av felräkningen på underhållet. Jag kan inte se annat
            än att det måste bli så, även om jag inte har fått ett rakt svar.
            Hur går det ihop med de höga ambitioner som statsrådet uttalar?
          </note>
          <note>
            Som sagt, hela systemet måste fungera. Det låter väldigt bra
            att satsa på de mest trafikerade sträckorna, och det är klart
            att det är viktigt. Men en rejäl satsning på att få över godstransporter
            till järnväg kräver också att mindre trafikerade banor finns kvar
            och underhålls så att de är i gott skick och kan användas av näringslivet.
            Hela systemet måste fungera.
          </note>
          <note>
            Jag skulle också vilja återvända till frågan om banavgifterna
            och hur statsrådet ser på dem. Utöver den obligatoriska banslitageavgiften
            – det är bara den som krävs enligt EU:s direktiv och svensk järnvägslag
            – tar ju Trafikverket också ut driftsavgift, grundavgift, passageavgift,
            olycksavgift och emissionsavgift. Flera av de avgifterna saknas
            för lastbilstrafiken, så det blir en obalans mellan de båda trafikslagen.
          </note>
          <note>
            Jag skulle alltså vilja upprepa den frågan: Varför respekterar
            inte regeringen och Trafikverket riksdagens tillkännagivande om
            att inte höja banavgifterna förrän järnvägen är i gott skick?
          </note>
          <note>
            Slutligen skulle jag vilja ta upp frågan om goda förutsättningar
            för väl planerade underhålls- och reinvesteringsinsatser. En allt
            större del kommer att vara förebyggande, som statsrådet nämner.
            Det är alldeles utmärkt; det vill vi alla se. Betyder det att
            regeringen tänker ge Trafikverket direktiv att prioritera och
            planera in tillräckligt med tid i tidtabellerna för förebyggande
            underhåll? Det är ju någonting som nu får stå tillbaka för att
            få in så mycket trafik som möjligt.
          </note>
          <note>
            Vi har debatterat det här i kammaren förut, för några månader
            sedan. För att man ska hinna göra större arbeten som till exempel
            att byta spårväxlar krävs det nämligen att spåren hålls fria från
            trafik tillräckligt länge. Riksrevisionen har framfört att Trafikverket
            inte har utvecklat någon metod för kapacitetstilldelning som garanterar
            det mest samhällsekonomiskt effektiva resultatet. De skriver bland
            annat att operatörernas önskemål fått styra i alltför hög grad.
            Kort och gott: Man hinner inte göra de större men väldigt viktiga
            underhållsarbetena i den takt som de måste göras i. Kommer det
            att hända något nytt på den fronten?
          </note>
          <note type="speaker">
            Anf. 135 Statsrådet CATHARINA ELMSÄTER-SVÄRD (M):
          </note>
          <note>
            Fru talman! När det gäller att få tillräckligt med tid för det
            förebyggande arbetet eller att över huvud taget få tid vid och
            på spåren för att jobba med underhåll handlar det mycket om kapacitetstilldelningen.
          </note>
          <note>
            Det är någonting som bland annat ligger i uppdraget till Gunnar
            Alexandersson, av flera skäl: den regionala trafiken, fjärrtågstrafiken,
            persontrafiken som vill ha allt längre tid och kanske inte för
            ett år i taget och godstrafiken som egentligen vill gå åt andra
            hållet och ha kortare tider, kanske ett par månader i taget. I
            detta kommer också arbetet om tidstilldelning för underhåll in.
          </note>
          <note>
            Det finns nu ett fokus på att tillsammans med entreprenörerna
            jobba mer områdesfokuserat för att se förebyggande men också se
            hur man mycket mer effektivt kan arbeta med underhållet så att
            man inte behöver återkomma till samma ställe flera gånger för
            att först fixa med rälen, sedan kanske med underlaget och efter
            det med någon kontaktledning. I stället ser man om man kan göra
            allt på en gång. Det arbetet pågår, och det tycker jag är bra.
          </note>
          <note>
            När det gäller räknefelet som Annika Lillemets ville påminna
            mig om får jag å min sida påminna Annika Lillemets om att just
            det räknefelet inte finns kvar längre i den nationella planen.
            Det har vi redan pratat om.
          </note>
          <note>
            När det gäller prioriteringar tror jag att det är viktigt att
            man bestämmer sig. Antingen vill man prioritera, eller också prioriterar
            man inte. Om man inte prioriterar, då säger man sig satsa på allt.
            Det är ganska orimligt och ganska orealistiskt.
          </note>
          <note>
            Den prioritering som vi har sagt att vi gör är arbetspendling
            och godsstråk. Det är viktigt för konkurrenskraft och viktigt
            för jobb. Vi vill fokusera och prioritera där flest berörs om
            någonting inträffar eller där det ställer till mest problem för
            till exempel godsstråken om någonting inträffar. Det är självklart
            att man då måste titta på hela resan, både för människor och för
            våra godstransporter.
          </note>
          <note>
            När det gäller banavgifter har jag också ganska mycket diskussioner,
            inte minst med branschen. Många tycker att det vore rimligare
            att först få ordning på järnvägen, och sedan vill man gärna vara
            med och betala. I dialogen med Trafikverket, som är de som sätter
            banavgifterna, har regeringen sagt att vi verkligen behöver få
            ordning på järnvägen och att vi måste samla så mycket resurser
            som möjligt så att vi snabbare får ordning på den. Därför har
            vi varit tydliga med att de banavgifter som kommer in får användas
            direkt för att höja kvaliteten på just järnvägen. De får gå direkt
            till drift och underhåll.
          </note>
          <note>
            Man kan undra om Miljöpartiet tycker att ekonomiska styrmedel
            är bra. När det gäller banavgifter finns det fastslaget i lag
            vad vi bör ta ut, men banavgifter kan också användas på olika
            sätt.
          </note>
          <note>
            Är Miljöpartiet för eller emot differentierade banavgifter? Vi
            tycker att det vore bra, för det är också ett sätt att styra trafiken.
            Man kan ha av- och påbokningsavgifter för dem som okynnesbokar
            kapacitet som de sedan inte använder. Vi vet att det skulle frigöra
            kapacitet på 5 eller kanske 10 procent om man får bort dem som
            okynnesbokar genom att man använder banavgifter på det sättet.
          </note>
          <note>
            Störningsavgifter har jag också tagit upp, det vill säga att
            den som stör eller förstör får betala en avgift, som helst ska
            vara så styrande att man hellre åtgärdar problem som man har på
            fordon eller i infrastrukturen så att det inte ska uppstå störningar.
          </note>
          <note>
            Banavgifter kan alltså användas på många olika sätt. Jag kan
            dock konstatera att om vi inte skulle ta ut banavgifter på det
            sätt som Trafikverket har föreslagit saknas det 8 miljarder.
          </note>
          <note type="speaker">
            Anf. 136 ANNIKA LILLEMETS (MP):
          </note>
          <note>
            Fru talman! För sista gången får jag återvända till frågan om
            de 6 miljarderna som saknades. De fanns 2012 i de 86 miljarder
            som man då ville anslå till det underhåll som man ansåg behövdes
            för att få en godtagbar standard på underhållet och på järnvägen
            i Sverige. Sedan fanns de inte längre, men uppenbarligen anser
            man att det fortfarande går att få god standard på järnvägen.
            Det är alltså detta jag undrar över: Vad är det man prioriterar
            bort?
          </note>
          <note>
            Gunnar Malm, Trafikverkets generaldirektör, har varit tydlig
            och sagt att det är de mindre trafikerade banorna som man prioriterar
            ned. Jag kan inte tolka det på annat sätt än som att det kommer
            att bli sämre underhåll på ett antal banor ute i landet, men vilka
            de blir har jag inte fått något svar på, tyvärr. Det blir ett
            problem för godstransporterna eftersom många av dem börjar på
            lågtrafikerade banor och sedan går in på de större godsstråken.
            Det är viktigt att ha detta med sig, och nu är det sagt igen.
          </note>
          <note>
            Banavgifterna har ökat mellan 2010 och 2014 från 6 procent till
            10 procent av transportkostnaderna för godstågen samtidigt som
            kvaliteten har blivit sämre. Vi tycker inte att det är rimligt.
            Vi hoppas att ministern också är öppen för att vägtrafiken ska
            betala för den skada som den orsakar. Det har ju inte varit regeringens
            politik hittills, men vi får se fram emot en kilometerskatt på
            lastbilar med en ny regering, så att det blir lite bättre balans
            mellan de olika transportslagen.
          </note>
          <note>
            Jag vill tacka för den här debatten, som blir den sista med infrastrukturministern
            den här mandatperioden. Mandatperioden är ju slut.
          </note>
          <note type="speaker">
            Anf. 137 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tror att vi har oerhört viktiga tolv år framför
            oss. Regeringen satsar 522 miljarder. Vi tänker inte pungslå åkerinäringen
            med en extra kilometerskatt som gör att vi tappar i konkurrenskraft
            och förmåga till tillväxt – sådant som behövs för att man ska
            kunna satsa på mer infrastruktur.
          </note>
          <note>
            Vi kommer inte heller att se så snävt på vad som är järnvägens
            behov de kommande tolv åren. Att man fortsätter att hävda att
            räknefelet finns kvar i den nationella planen får stå för Miljöpartiet.
            Trafikverket har sagt att det inte finns något räknefel.
          </note>
          <note>
            Jag blir mer orolig när man tror att 6 miljarder, oaktat allt
            annat, skulle vara det som gör den stora skillnaden för järnvägen,
            med tanke på de belopp som nu satsas. Då har Miljöpartiet inte
            insett att det handlar om att jobba mer med produktivitet, effektivitet
            och innovativa lösningar. Det är också sådant som gör skillnad.
            Trafikverket visar att man på de stora projekten redan har sparat
            in kostnader på nästan 4 miljarder kronor. Det går inte att titta
            så statiskt. Järnvägens behov när det gäller underhållet är en
            ögonblicksbild, och det gäller att se den, ta vara på den och
            göra något åt den.
          </note>
          <note>
            Den här regeringen har nu fördubblat anslaget till drift och
            underhåll i förhållande till 2006. Det är den första och viktigaste
            åtgärden. Den här regeringen är den som satsar på att bygga om,
            bygga till, bygga ut och bygga ny järnväg. Det är också en viktig
            förutsättning för att hålla ihop landet, stärka konkurrenskraften
            och se till att fler vågar förlita sig på järnvägen när de ska
            åka eller transportera gods, så att vi fortsatt kan vara i topp
            i Europa.
          </note>
          <note>
            Överläggningen var härmed avslutad.
          </note>
          <note>
            28 § Svar på interpellation 2013/14:493 om skydd av Vättern
          </note>
          <note type="speaker">
            Anf. 138 Miljöminister LENA EK (C):
          </note>
          <note>
            Fru talman! Ärade ledamöter! Ärade åhörare! Annika Lillemets
            har frågat mig vad jag avser att göra för att på kort och lång
            sikt ge Vätterns vatten och naturvärden ett långsiktigt och fullgott
            skydd.
          </note>
          <note>
            Vidare har Annika Lillemets frågat vad jag avser att göra för
            att Natura 2000 och EU:s vattendirektiv ska respekteras fullt
            ut i Sverige.
          </note>
          <note>
            Jag vill börja med att säga att Vättern är unik och en mycket
            värdefull vattentäkt. Den har stora kulturvärden. Jag instämmer
            till fullo i att det är viktigt att vattenkvaliteten i Vättern
            och den värdefulla miljö som finns i och omkring sjön skyddas
            på ett säkert sätt. Vättern är i sin helhet, tillsammans med stränder
            och öar, utpekad av regeringen som Natura 2000-område.
          </note>
          <note>
            När det gäller skydd och skötsel av skyddade områden, däribland
            Natura 2000-områden, ligger ansvaret på länsstyrelserna att efter
            beslut utvärdera behovet av och genomföra de skötselåtgärder som
            behöver göras för att bevarandevärdena ska säkras och fortsätta
            ha en gynnsam bevarandestatus. I Sverige fastställs bevarandeplaner
            av länsstyrelserna, som har mycket god kunskap om Natura 2000-områdena.
            Bevarandeplaner innehåller bland annat bevarandesyften, bevarandemål
            och bevarandeåtgärder samt en tidsplan för genomförandet. I bevarandeplanerna
            beskrivs därför vad som behöver göras för att bibehålla och återställa
            en gynnsam bevarandestatus. Genom planerna säkerställs att berörda
            naturtyper och arter får ett fullgott skydd. I januari 2014 gav
            regeringen i uppdrag till länsstyrelserna att bland annat uppdatera
            samtliga bevarandeplaner. Uppdraget ska vara klart i december
            2016.
          </note>
          <note>
            Gällande gruvdrift vill jag påpeka ett viktigt faktum som jag
            tror att interpellanten inte är tillräckligt tydlig med och som
            ibland missuppfattas: Miljöbalken är inte underordnad minerallagstiftningen.
            Prospektering för utvinning av gas eller brytning av malm och
            mineral kräver tillstånd enligt minerallagen och är anmälningspliktig
            eller tillståndspliktig enligt miljöbalken eller förordningar
            meddelade med stöd av balken. Miljöbalken ställer även grundläggande
            krav på att den som påverkar miljön har en skyldighet att vidta
            de åtgärder som behövs för att skydda miljön. Det kan exempelvis
            innebära att gruvbolag måste följa ett stort antal villkor och
            att det också sätts regler för hur efterbehandling ska ske efter
            att gruvbrytningen har upphört.
          </note>
          <note>
            Vid en prövning ska miljöbalkens bestämmelser tillämpas. Gången
            i miljöprövningen är noggrant reglerad i miljöbalken. Miljöbalkens
            krav innebär att en samlad bedömning ska göras av alla de olika
            miljöeffekter som en verksamhet riskerar att medföra.
          </note>
          <note>
            Det gäller natur- och miljöfrågor, buller- och annan omgivningspåverkan
            på människor och natur, frågor om utsläpp av farliga ämnen, mark-,
            vatten- och luftpåverkan, skydd av djur och natur, såsom sällsynta
            arter, skydd av friluftsliv etcetera. I miljöprövningen, där man
            ska ta hänsyn till alla dessa faktorer, får alla berörda möjlighet
            att framföra sina synpunkter. Prövningsmyndigheten gör sedan en
            sammanvägning av omständigheterna i ärendet och fattar sitt beslut.
            Jag kan inte kommentera och därigenom föregripa den prövning som
            pågår i det enskilda ärende som rör Försvarsmaktens aktiviteter
            gällande tillståndspliktiga skjutfält. Det tror jag att alla som
            har suttit i riksdagen under snart en hel mandatperiod förstår.
          </note>
          <note>
            Jag anser att både Natura 2000 och EU:s ramdirektiv för vatten
            genomförs fullt ut i Sverige. Båda direktiven har införts i svensk
            lagstiftning, vilket bidrar till det långsiktiga skyddet. Art-
            och habitatdirektivets regler om skydd av Natura 2000-områden
            genomförs i svensk rätt framför allt genom miljöbalken. I enlighet
            med direktivet krävs enligt miljöbalken tillstånd för att bedriva
            verksamheter eller vidta åtgärder som kan skada de utpekade värdena
            i ett sådant område. Länsstyrelserna är tillsynsmyndigheter och
            ansvarar därigenom för tillsyn av bestämmelsernas efterlevnad.
          </note>
          <note>
            Vattendirektivet, slutligen, genomförs i Sverige genom vattenförvaltningsförordningen
            (2004:660), 5 kap. miljöbalken samt länsstyrelsernas instruktion.
            Vattenmyndigheterna tar fram förvaltningsplaner och åtgärdsprogram.
            Dessa beslutas sedan av vattendelegationerna, vars representanter
            är utsedda av regeringen. Just nu jobbar vattenmyndigheterna för
            fullt med att sammanställa nya åtgärdsprogram för den kommande
            sexårsperioden. De kommer ut på samråd i sex månader från november.
            Då får också i det här fallet alla intressenter möjlighet att
            ge sina synpunkter på de åtgärder som föreslås, även för Vättern.
          </note>
          <note>
            Sammantaget, fru talman, är Vättern en oerhört värdefull miljö
            ur väldigt många aspekter. Men jag anser att det med det sammantagna
            skyddet – det handlar om Natura 2000-områden, miljöbalkens regler
            och EU:s ramdirektiv för vatten och hur det har genomförts i Sverige
            – finns möjlighet att skydda Vättern på det sätt som jag tror
            att vi alla vill.
          </note>
          <note type="speaker">
            Anf. 139 ANNIKA LILLEMETS (MP):
          </note>
          <note>
            Fru talman! Först vill jag tacka miljöministern för svaret på
            mina frågor. Vättern är en livsviktig tillgång som inte får äventyras.
            Den är en av Sveriges största vattentäkter, som redan försörjer
            sisådär 265 000 människor med dricksvatten. Sjön kommer att bli
            ännu viktigare i framtiden, när långt fler människor i Örebro
            och i Mälardalen och, på sikt, även i andra delar av Europa kommer
            att behöva dess vatten.
          </note>
          <note>
            Vättern är alltså bokstavligen livsviktig, och att skydda den
            är mycket mer än ett lokalt intresse. Det är ett nationellt och
            internationellt ansvar.
          </note>
          <note>
            Jag har ställt mina frågor till miljöministern för att jag, liksom
            många andra, är djupt oroad över att Vättern och dess vatten hotas.
            Det handlar om försvarets skjutövningar i sjön, som man nu vill
            utöka kraftigt, gasborrning i ett naturskyddsområde i sjön och
            planer på en gruva intill sjön. Alla dessa verksamheter hotar
            sjöns vatten och natur- och kulturvärden.
          </note>
          <note>
            På papperet kan skyddet av sjön se betryggande ut. Bland annat
            har regeringen utsett den till ett Natura 2000-område. Den är
            ett riksintresse på flera områden. EU:s vattendirektiv kräver
            att medlemsländerna upprättar åtgärdsplaner för att uppnå god
            vattenkvalitet. Och länsstyrelserna skriver bevarandeplaner.
          </note>
          <note>
            Det är gott så, men papper hjälper inte. Detta skydd visar sig
            gång på gång faktiskt inte vara värt papperet det är skrivet på,
            när rent vatten och naturvärden ställs mot andra intressen.
          </note>
          <note>
            Fru talman! Lena Ek säger – jag citerar ur interpellationssvaret:
            Jag instämmer till fullo i att det är viktigt att vattenkvaliteten
            i Vättern och den värdefulla miljö som finns i och omkring sjön
            skyddas på ett säkert sätt. Om hon verkligen gör det krävs mer
            än vackra ord och aldrig så fina papper. Det krävs att hon tar
            konsekvenserna av detta ställningstagande. Låt mig utveckla det
            hela!
          </note>
          <note>
            När det gäller det militära hotet mot sjön ligger två ärenden
            på ministerns bord – de ligger hos regeringen, på Miljödepartementet.
            Först är det frågan om den kraftiga ökningen av stridsflyg på
            Karlsborgs flygplats. Miljökonsekvensbeskrivningen är undermålig,
            enligt länsstyrelsen, och försvarets ansökan har avvisats. Mark-
            och miljödomstolen har skickat Försvarsmaktens överklagan till
            regeringen, där den har legat i snart två år. Sedan är det länsstyrelsens
            fråga om tillåtelse att skada Natura 2000-området, som sedan i
            våras också ligger hos Miljödepartementet.
          </note>
          <note>
            Underliggande instanser, länsstyrelsen, har alltså skjutit avgörandet
            till regeringen. Ska då regeringens företrädare bara hänvisa tillbaka
            till samma underliggande instanser?
          </note>
          <note>
            Samma sak gäller även gruvbrytning och fossilgasutvinning. Det
            krävs helt enkelt ett politiskt ansvarstagande från regeringen
            och en deklaration om att lagstiftningen snarast måste förändras
            om inte nuvarande lagstiftning förhindrar långsiktiga irreparabla
            skador på Vättern.
          </note>
          <note>
            Nu är det dags att ministern tar sitt politiska ansvar.
          </note>
          <note>
            Jag återkommer till minerallagstiftningen, miljöbalken och vattendirektivet
            – allt det juridiska – i mina kommande inlägg.
          </note>
          <note type="speaker">
            Anf. 140 STAFFAN DANIELSSON (C):
          </note>
          <note>
            Fru talman! Dricksvatten är en väldigt viktig resurs. Vi ska
            värna Sveriges vatten, och vi ska självfallet värna Vätterns vatten.
            Det är därför som vi har en sträng miljölagstiftning i Sverige.
          </note>
          <note>
            Vi har en sträng miljöbalk, som till exempel Centerpartiet har
            varit med om att driva fram och som miljöminister Lena Ek följer
            tillämpningen av väldigt noga – det vet jag.
          </note>
          <note>
            Olika miljöprövningar pågår nu runt Vättern, som Annika Lillemets
            säger. Det är viktiga miljöprövningar. Jag kan ta ett exempel.
            Försvarsmakten bedriver i dag verksamhet utanför Karlsborg, vid
            Vättern, på ett övningsfält, ett skjutfält. Man har miljötillstånd.
            Man har lämnat in, helt i enlighet med lagen, en ansökan om att
            få utöka verksamheten, vilket man anser sig behöva göra. Våra
            miljödomstolar, som har stor sakkunskap om detta och som lutar
            sig på våra stränga miljölagar, ska pröva om det finns möjlighet
            till annan lokalisering. Man ska pröva om verksamheten kan fortsätta
            i nuvarande form, om den kan utökas eller om den måste begränsas
            eller kanske inte fortsätta.
          </note>
          <note>
            Dessa prövningar pågår nu i en process, och jag har stort förtroende
            för vår stränga miljölagstiftning och för våra miljödomstolar.
          </note>
          <note>
            Har riksdagen fastställt en sträng lagstiftning ska den fungera.
            Tycker vi att resultatet av olika miljöprövningsärenden är otillfredsställande
            – det vet vi inte än – kan man överväga att strama upp lagen eller
            ta andra initiativ av olika slag.
          </note>
          <note>
            Jag har stort förtroende för att miljöministern följer den frågan,
            men jag är tveksam till att staten ska gå in under pågående processer
            och ändra spelreglerna. Processerna ska fullföljas. Vi får se
            var de landar. Jag har förhoppningar om att det ska vara en sträng
            miljöprövning som verkligen lyfter fram Vätterns vatten som en
            viktig resurs som inte får förfaras.
          </note>
          <note>
            Skulle det bli ett för dåligt resultat är jag säker på att Lena
            Ek, om hon är miljöminister då, vilket jag utgår från, kommer
            att ta tag i detta på allra bästa sätt.
          </note>
          <note type="speaker">
            Anf. 141 MATILDA ERNKRANS (S):
          </note>
          <note>
            Fru talman! Tillgången på rent och friskt vatten är viktig för
            alla människor. Jag väljer att gå in i den här debatten om Vättern
            och dess dricksvatten av två skäl. Jag gör det naturligtvis för
            att jag är en miljöengagerad socialdemokrat med ansvar för detta
            på nationell nivå men också för att jag är socialdemokrat från
            Örebro län.
          </note>
          <note>
            Örebro län har tillsammans med flera län runt Vättern och ett
            antal kommuner inom de länen engagerat sig mycket hårt och länge
            för att få till stånd ett bättre skydd av Vätterns dricksvatten.
            Det är inte så konstigt. Det är redan i dag många människor som
            får sitt dricksvatten från Vättern. Dessutom är det alldeles uppenbart
            att det är fler som skulle behöva ha Vättern som sin dricksvattentäkt.
          </note>
          <note>
            Det handlar bland annat om ett antal kommuner i Örebro län som
            skulle behöva få sitt vatten från Vättern i framtiden: Askersund,
            Laxå, Lekeberg, Hallsberg, Kumla, Örebro, Nora och Lindesberg.
            De är alla djupt engagerade i att vi tar ett ansvar för att säkra
            den goda vattenkvalitet som finns i Vättern i dag.
          </note>
          <note>
            Vättern är unik när det gäller vattenkvalitet. Det är ett väldigt
            fint vatten som inte kräver speciellt mycket insatser för att
            det ska gå att dricka. Man har till och med jämfört Vättern med
            en fjällsjö, fast den ligger i södra delen av Sverige.
          </note>
          <note>
            Det är alldeles riktigt att miljöbalken alltid ska vara tillämplig
            när vi hanterar saker som har att göra med miljöhänsyn. Men det
            finns också andra sätt att se till att man får ett bättre skydd.
            Vi har bland annat föreslagit att vi borde pröva möjligheten att
            riksintresseklassa viktiga ytvattentäkter. Det skulle vara ett
            sätt att balansera olika intressen när det gäller Vättern, och
            det skulle förhoppningsvis vara till fördel för det som många
            runt Vättern har engagerat sig för: ett bättre skydd för Vätterns
            dricksvatten.
          </note>
          <note>
            Som jag sade har inte minst socialdemokrater i mitt hemlän Örebro
            engagerat sig hårt för detta. Vi har till och med fattat ett beslut
            om att vi inte vill se fler utökade skjutövningar från försvaret
            över Vätterns vatten, just av den anledningen att vi vet att detta
            är en vattenkvalitet och en viktig vattentäkt som vi behöver vara
            rädda om inför framtiden.
          </note>
          <note>
            Min fråga till miljöministern i denna debatt är: Kan det vara
            möjligt för miljöministern att åtminstone fundera på att pröva
            möjligheten att riksintresseklassa Vättern och dess dricksvatten?
          </note>
          <note type="speaker">
            Anf. 142 Miljöminister LENA EK (C):
          </note>
          <note>
            Herr talman! Allra först vill jag säga att jag tror att vi alla
            är överens om att Vättern och Vätternområdet är väldigt viktigt
            av många olika anledningar.
          </note>
          <note>
            Enligt de preliminära statusklassningarna för 2015 har Vättern
            i dag fortsatt god ekologisk status. Det innebär att vi förstås
            kan vara glada över det men att vi samtidigt måste fortsätta att
            arbeta för att Vättern ska bibehålla en god ekologisk status.
            Detta bevakas av Havs- och vattenmyndigheten, berörda länsstyrelser
            och vattenmyndigheterna.
          </note>
          <note>
            För att bidra till en ännu bättre situation har regeringen anslagit
            75 miljoner om året till så kallade LOVA-bidrag – lokala vattenvårdsprojekt.
            Dessa kommer att göra att man kan åtgärda enskilda källor till
            föroreningar som kan äventyra delar av Vättern och dess dricksvattenkvalitet
            och goda ekologiska status.
          </note>
          <note>
            På det viset har vi en bra situation, och vi har också sett till
            att det finns budgetmedel för att förbättra det som behövs vad
            gäller lokala mindre källor.
          </note>
          <note>
            Dessutom vill jag åter påpeka det jag sade i mitt första anförande,
            nämligen att hela Vättern tillsammans med stränder och öar är
            ett Natura 2000-område. Där finns redan en skötselplan, som följs,
            men det finns också ett uppdrag till länsstyrelserna att uppdatera
            samtliga bevarandeplaner. Det ska vara klart i december 2016.
          </note>
          <note>
            Uppdragen innebär att länsstyrelserna ska redovisa hur de följt
            upp sina skyldigheter att uppdatera Natura 2000-områdenas bevarandeplaner
            så att de överensstämmer med gällande regeringsbeslut. Man ska
            presentera en tidsplan för när eventuella brister ska vara åtgärdade.
            Alltihop ska vara slutredovisat senast den 30 december 2016 –
            brister, vad man har gjort och vad man tänker göra åt dem. Detta
            innebär att vi tar nästa steg med bevarandeplaner i Natura 2000-systemet.
          </note>
          <note>
            När det gäller dricksvatten är det som sagt en god ekologisk
            status i Vättern i dagens läge, men vi har tillsatt en dricksvattenutredning
            just för att vi ska kunna möta de framtida frågorna och saker
            som kan inträffa framöver när det gäller dricksvattentäkter.
          </note>
          <note>
            Utredningen heter En trygg dricksvattenförsörjning . En del i
            utredningen handlar om vattentäkternas skydd. Där ska utredaren
            enligt kommittédirektivet analysera om behov av skydd av vattenförekomster
            beaktas i tillräcklig omfattning, kartlägga processen och tillämpningen
            av regelverket när det handlar om vattenskyddsområden och bedöma
            om det behövs ytterligare förstärkningar utöver vad vi redan har.
          </note>
          <note>
            Vad gäller frågan om riksintressen har vi också där sett behovet
            av att titta igenom vad som räknas som riksintressen och hur dessa
            viktas mot varandra. Det behöver man göra med jämna mellanrum,
            och regeringen har bedömt att det är dags att göra det. Därför
            har en utredning tillsatts som ska titta på riksintressefrågan
            och om det behöver viktas om eller om något behöver minska eller
            öka i betydelse med anledning av hur det ser ut nu och, framför
            allt, med anledning av till exempel klimateffekter.
          </note>
          <note>
            Den ekologiska statusen är god, vi har länsstyrelser och vattenmyndigheter
            som har i uppdrag att uppdatera inför nästa omgång av bevarandeplaner
            och vi har två sittande utredningar som har betydelse för detta.
            Sammantaget anser jag därför att regeringen bevakar och följer
            denna fråga mycket noggrant och att resultatet är rätt så bra.
          </note>
          <note type="speaker">
            Anf. 143 ANNIKA LILLEMETS (MP):
          </note>
          <note>
            Herr talman! Det blir lite juridik igen. Miljöministern hävdar
            i sitt svar att minerallagen inte står över miljölagen i tillämpning.
            Men i praktiken är det så. Det syns tydligt i samband med borrning
            efter gas. Trots att det är ett Natura 2000-område har Bergsstaten
            enligt minerallagen lämnat tillstånd för provborrning i Vättern
            vid Sandö naturreservat, efter gas i alunskiffer.
          </note>
          <note>
            Denna praxis förklaras i läroboken Den svenska miljörätten av
            Michanek och Zetterberg. På sidan 489 står det: Anta t.ex. att
            Naturvårdsverket efter ingående utredningar har beslutat att ett
            område bör ses som riksintresse för naturvård enligt 3 kap. 6
            § andra stycket miljöbalken. Området får i så fall inte påtagligt
            skadas (vilket normalt blir konsekvensen av en mineralbrytning).
            Om dock bergmästaren i en prövning av bearbetningskoncession anser
            att området inte bör ses som riksintresse för naturvård, faller
            detta krav. Även om mark- och miljödomstolen i en efterföljande
            prövning av mineralutvinningen enligt miljöbalken skulle anse
            att Naturvårdsverkets bedömning av området enligt 3 kap. 6 § miljöbalken
            är uppenbart riktig, kan domstolen inte hindra projektet med stöd
            av hushållningsbestämmelserna.
          </note>
          <note>
            Bergmästaren får alltså stor makt. I detta fall är det tydligt
            att naturvårdsintressen har ett svagare skydd än mineralintresse
            som regleras av minerallagen. Det behövs en skärpning.
          </note>
          <note>
            Det uppstår en moment 22-situation mellan Bergsstaten och länsstyrelsen.
            Bergsstaten, som är kontrollmyndighet, lämnar över till länsstyrelsen,
            som inte har resurser att kontrollera och bara hänvisar till den
            ålagda självkontrollen. Så kan det inte fortsätta.
          </note>
          <note>
            Försvarsmaktens kortsiktiga intressen tillåts gå före skyddet
            av dricksvattnet och Natura 2000, fast det finns andra platser
            att öva på. I Älvdalen finns ett övnings- och skjutfält som Försvarsmakten
            år 2008 själv beskrev som Europas största militära övningsområde.
            Det är miljöprövat och väl lämpat även för internationella övningar.
            Det har också acceptans i bygden.
          </note>
          <note>
            Vilka andra länder tillåter militära övningar som innebär att
            man skjuter i sitt eget i dricksvatten? Hur skulle det kunna vara
            okej att skjuta 79 000 skott i dricksvatten utan krav på rensning,
            vilket man har om man skjuter i sandvall, därför att metallerna
            där kan hamna i grundvattnet. Men fiskare får inte använda blysänken
            i fiskenät.
          </note>
          <note>
            Alla dessa specialbestämmelser för Försvarsmakten och gruvdrift
            måste ses över. I allmänhetens ögon ser det med rätta märkligt
            ut att förbjuda privatpersoners och jordbrukares miljöfarliga
            verksamhet, till exempel biltvätt och virkesupplag, men tillåta
            gigantiska miljöfarliga verksamheter som övningsskjutning, gruvor
            och gasborrning.
          </note>
          <note>
            Länsstyrelserna följer de regler som lagarna ger och tillåter
            flygövningar och gruvor i eller nära dricksvattnet. Med långa
            förklaringar säger man att eftersom Vätterns vatten är så rent
            är det okej att smutsa ned det, för halten blir ändå låg. Men
            vattendirektivet säger: nollutsläpp.
          </note>
          <note>
            På det här viset minskar faktiskt förtroendet för länsstyrelsen
            som myndighet. Mot bakgrund av allt detta undrar jag hur Lena
            Ek kan anse att Natura 2000 och vattendirektivet respekteras fullt
            ut i Sverige.
          </note>
          <note>
            Jag upprepar min fråga: Kommer Lena Ek att ta sitt ansvar och
            ta initiativ till en förändring av den lagstiftning som behöver
            förändras för att undvika och förhindra långsiktiga, irreparabla
            skador på Vättern innan det är för sent?
          </note>
          <note type="speaker">
            Anf. 144 STAFFAN DANIELSSON (C):
          </note>
          <note>
            Herr talman! Sverige är ett samhälle, det är 2014, och det är
            mycket miljöstörande verksamheter som pågår. Vi kör bilar, och
            vi har industrier. Vi flyger i luften med stora mängder flygplan
            som släpper ut utsläpp som kommer ned i hela Sverige, kommer ned
            i Östergötland, kommer ned i vatten. Vi har stora bilvägar, E4:an.
            Visst är det störningar i hela vårt samhälle – så är verkligheten.
          </note>
          <note>
            Men det gäller att på alla sätt skydda miljön. Vi har en sträng
            miljöbalk.
          </note>
          <note>
            Vätternområdet är ett unikt vattenområde i Sverige, skulle jag
            vilja säga. Det är Natura 2000-klassat, som miljöministern sade.
            Naturligtvis ska Vätterns vatten skyddas på ett bra sätt mot alla
            de störningar som finns.
          </note>
          <note>
            Miljöprövningar pågår enligt vår stränga miljöbalk. Annika Lillemets
            säger nu vad gäller Försvarsmaktens skjutfält i Vättern att det
            finns andra, bättre alternativ, som Älvdalen. Det är möjligt,
            och det ska prövas nu. Jag är trygg i att det kommer att ske på
            ett bra sätt. Finns det andra alternativ och kan man minska på
            detta utgår jag från att miljömyndigheterna, domstolarna, kommer
            att ta fasta på det. Men det får vi se. Vi kan liksom inte här
            i riksdagen i dag ta de besluten, för den informationen har vi
            inte här.
          </note>
          <note>
            Som miljöministern sade är det utredningar som pågår om trygg
            dricksvattenförsörjning och om riksintressen. Jag vet att regeringen
            bevakar och följer de här frågorna mycket noga. Det är bra att
            det kommer upp till debatt. Vi ska följa noga vad processerna
            landar i. Det Matilda Ernkrans tar upp om riksintressen är mycket
            viktigt. Det pågår som sagt en utredning.
          </note>
          <note>
            Det finns ett stort engagemang från olika partier för vår miljö
            och för Vätterns vatten, inte minst hos vår miljöminister.
          </note>
          <note type="speaker">
            Anf. 145 MATILDA ERNKRANS (S):
          </note>
          <note>
            Herr talman! Redan i dag tas det varje år 28 miljoner kubikmeter
            dricksvatten ur Vättern. Jag nämnde ett antal kommuner från Örebro
            län som har tittat på möjligheten att ha Vättern som en gemensam
            råvattentäkt för framtiden. Det är Askersund, Laxå, Lekeberg,
            Hallsberg, Kumla, Örebro, Nora och Lindesberg. Det är en mycket
            stor del av Örebro län, och då pratar vi bara om Örebro län –
            det finns ju flera län runt Vättern som också ställer sitt hopp
            om framtida gott dricksvatten till just Vättern.
          </note>
          <note>
            Jag är överens med miljöministern om att vi generellt behöver
            se över riksintressena – det är mycket bra – och titta på vilka
            som fortfarande är aktuella i dag och vilka som kanske inte är
            riktigt lika aktuella.
          </note>
          <note>
            Men när man utreder saker är det viktigt att visa en politisk
            vilja om vad man har tänkt sig, vilken inriktning man har tänkt
            sig för det samhälle som man är satt att ansvara för. Den regering
            som nu ansvarar för Sveriges väl och ve och vatten har gjort det
            under åtta år. Nu har man tillsatt en utredning om detta med riksintressen.
          </note>
          <note>
            Jag skulle vilja att miljöministern och Alliansen uttalade ett
            stöd för att Vättern på grund av dess vikt för dricksvattenförsörjningen
            ska riksintresseklassas.
          </note>
          <note type="speaker">
            Anf. 146 Miljöminister LENA EK (C):
          </note>
          <note>
            Herr talman! Jag skulle vilja börja med att påpeka att vi ska
            vara rädda om den svenska miljöbalken och den unika samlade miljöprövning
            som finns i miljöbalken. Det är något som gör det möjligt – vilket
            sker varje dag – att göra prövningar där vi avväger olika samhällsintressen
            på ett vettigt och balanserat sätt. Andra länder har vattenlagstiftning
            för sig, luftlagstiftning för sig och markprövning för sig och
            har ett stort antal processer. Det gör att det är väldigt svårt
            att få en översikt och att få transparens och en möjlighet för
            civilsamhället att delta och förstå de olika miljöprövningarna.
          </note>
          <note>
            Då finns det också ett ansvar för oss som är intresserade av
            miljöfrågor att stå upp för miljöbalken och tala om hur viktig
            den är och vilken roll den spelar.
          </note>
          <note>
            Jag blir lite konfunderad över Annika Lillemets resonemang och
            hur hon bygger upp sin diskussion och sin interpellation. Det
            är precis som om miljöbalken inte är något värd. Jag har haft
            den diskussionen med flera företrädare för Miljöpartiet i flera
            olika frågor.
          </note>
          <note>
            Låt mig säga det igen: Jag tror att det möjligen beror på en
            sammanblandning mellan beslut om prospektering och beslut om drift
            och bearbetning. Det är möjligen där som missuppfattningen ligger.
            När det handlar om prospektering är det Bergsstaten som tar beslut.
            Men innan man får sätta i gång en verksamhet träder miljöbalkens
            regler in, och det ska vara en samlad miljöprövning där det ställs
            grundläggande krav på att den som påverkar miljön har en skyldighet
            att vidta de åtgärder som behövs för att skydda miljön.
          </note>
          <note>
            Man får antingen tillstånd eller inte tillstånd. Får man ett
            tillstånd testas och prövas det utifrån ett stort antal utgångspunkter
            hur verksamheten i så fall får ske och vilka villkor som ska gälla.
            Det är noggrant reglerat i miljöbalken.
          </note>
          <note>
            Det gäller natur- och miljöfrågor, det gäller buller och annan
            omgivningspåverkan på människor och natur, det gäller frågor om
            utsläpp av farliga ämnen, det gäller mark-, vatten- och luftpåverkan,
            det gäller skydd av djur och natur, som sällsynta arter, det gäller
            skydd av friluftslivet etcetera.
          </note>
          <note>
            Jag tycker att vi har ett ansvar som lagstiftare och politiker
            att inte föra folk bakom ljuset utan just tala om att den samlade
            miljöprövningen enligt miljöbalken är viktig och att vi står för
            den. Det finns tillräckligt många angrepp på den samlade miljöprövningen
            i miljöbalken utan att vi som företräder partier som är intresserade
            av miljön ska bidra till att skjuta på de här reglerna från alla
            möjliga håll.
          </note>
          <note>
            Vi har en samlad och stark miljölagstiftning i Sverige, vilket
            verkligen inte många andra länder har. Det innebär när det gäller
            den här frågan att vi ska tala om vilken funktion den har.
          </note>
          <note>
            Ibland kan man tycka att utgången inte stämmer, eller också har
            man andra åsikter. Det har jag full respekt för. Då får man föreslå
            ändringar av miljöbalken. Men i det här fallet är miljöbalkens
            regler inte underordnade, utan det krävs ett självständigt beslut
            där för att få bearbeta eller utvinna metaller i det här landet.
          </note>
          <note type="speaker">
            Anf. 147 ANNIKA LILLEMETS (MP):
          </note>
          <note>
            Herr talman! Jag konstaterar att Lena Ek och Staffan Danielsson
            verkar nöjda med regeringens insatser för vatten och miljö. Det
            borde de inte vara. EU-kommissionen delar inte deras uppfattning.
          </note>
          <note>
            Så sent som i maj fick Miljödepartementet svara på ett antal
            kritiska frågor från kommissionen. Den har kritiserat Sverige
            för bland annat låg ambitionsnivå, otillräckliga och ofullständiga
            övervakningsprogram samt vaga och svaga åtgärdsprogram vad gäller
            miljöförvaltning, rovdjur, luft och nu också vatten.
          </note>
          <note>
            Det finns flera anledningar till oro, till exempel att landsbygdsprogrammet,
            som ska vara en viktig finansieringskälla för åtgärder för att
            klara vattendirektivets krav, prioriterar helt andra frågor.
          </note>
          <note>
            I Lena Eks svar beskrivs hur det formellt sett ska gå till. Att
            det i praktiken inte går till på det sättet låtsas hon inte om.
            Det tyder på att hon inte ser, inte vill se eller möjligtvis inte
            vill kännas vid att hon ser problemen. Då kommer frågan osökt:
            Hur ska det kunna bli förbättringar?
          </note>
          <note>
            Det finns alternativ för flygets skjutövningar, och de metaller
            man vill utvinna ur en eventuell gruva vid Vättern kan till stor
            del fås från återvinning. Det borde vara ett förstahandsval reglerat
            i lag och mineralstrategi.
          </note>
          <note>
            EU:s direktiv skulle räcka för myndigheter att skydda Vätterns
            vatten. Men länsstyrelsen följer svenska regler som tillåter militärens
            förorening. Egentligen borde all verksamhet kring Vättern krävas
            på garantier enligt försiktighetsprincipen. Då skulle till exempel
            gruvverksamheten inte bli av. Vd:n för Tasman Metals AB som vill
            öppna gruva i Norra Kärr säger att företaget inte kan lämna garantier
            för att Vättern inte förorenas och så vidare.
          </note>
          <note>
            Utan rent dricksvatten finns inte livets viktigaste förutsättningar
            kvar. Vätterns vatten är en naturresurs som på lång sikt är oerhört
            mycket mer värd än metaller och gas på kort sikt.
          </note>
          <note>
            Nu ligger flera frågor som berör Vättern på regeringens bord.
            Jag hoppas att miljöministern tar sitt ansvar och ser till att
            Vättern får skydd på riktigt och inte bara på papperet.
          </note>
          <note type="speaker">
            Anf. 148 Miljöminister LENA EK (C):
          </note>
          <note>
            Herr talman! Jag konstaterar att vi alla är mycket noggranna
            med och anser att Vättern ska ha en god ekologisk status. Det
            har den enligt preliminär statusklassning för 2015. Det gäller
            att se till att den fortsätter att ha det. Därmed inte sagt att
            det inte finns saker som behöver förbättras eller saker som vi
            behöver ha en bred samhällsdiskussion om. Det gäller till exempel
            riksintressen. Den här diskussionen behövs.
          </note>
          <note>
            Jag tycker inte att det är snyggt att lägga ord i munnen på någon
            i en riksdagsdebatt. Jag har inte sagt att jag är nöjd, utan jag
            har tillsatt ett antal utredningar för att vi ska förbättra situationen.
            Jag konstaterar att det är en god ekologisk status och att det
            krävs en hel del jobb för att behålla den med de utmaningar som
            finns i framtiden.
          </note>
          <note>
            Vi har tillsatt en utredning om riksintressen där alla politiska
            partier har möjlighet att väga dem mot varandra. Det handlar om
            en god miljö och dricksvatten i Vättern. Ska vi försvara oss mot
            Ryssland när de har flygningar över Östersjökusten och alldeles
            över oss också? Hur ska vi väga av detta? Det kräver en stor samhällsdebatt,
            och det kräver att vi ser till att vi har en fortsatt god ekologisk
            status i Vättern. Men det kräver diskussion och funderingar.
          </note>
          <note>
            Jag vill inte avskaffa försvaret. Försvaret måste kunna finnas
            och måste kunna öva. Det gäller fortfarande att väga detta mot
            att se till att Vättern har en god ekologisk status även i fortsättningen.
          </note>
          <note>
            Vi behöver sällsynta jordartsmetaller för att kunna klara den
            nya gröna tekniken.
          </note>
          <note>
            Det är riktigt att vi behöver resurseffektivitet och återvinning.
            Det är därför vi jobbar intensivt med detta i Regeringskansliet.
            Men det är också så att vi någonstans i Sverige kommer att behöva
            gruvdrift, och det gäller att se till att vi värnar och inte skjuter
            sönder den sammanhållna miljöprövningen i miljöbalken. Vi som
            är intresserade av miljö står upp för miljöbalken. Sedan kan vi
            i utredningar diskutera hur vi ska förbättra vattenkvalitet och
            förändra riksintressen. Där hoppas jag att också Annika Lillemets
            är med i en konstruktiv diskussion.
          </note>
          <note>
            Herr talman! Jag tackar för en väldigt bra debatt och intressanta
            frågor.
          </note>
          <note>
            Överläggningen var härmed avslutad.
          </note>
          <note>
            29 § Svar på interpellation 2013/14:498 om minskad användning
            av kemikalier i textilier
          </note>
          <note type="speaker">
            Anf. 149 Miljöminister LENA EK (C):
          </note>
          <note>
            Herr talman! Jag tackar Jens Holm för en mycket intressant interpellation.
            Han har frågat mig om jag avser att lägga fram ett konkret förslag
            för att minska användningen av farliga kemikalier i textilier
            samt om jag avser att verka för att medlemsländerna i EU ska kunna
            ha ambitiösare nivåer än de som eventuellt föreskrivs i ett framtida
            förslag om reglering av textilier.
          </note>
          <note>
            Regeringen har i kemikaliepropositionen På väg mot en giftfri
            vardag , 2013/14:39, lagt fast inriktningen för den nya svenska
            kemikaliepolitiken. Bland de många insatser som regeringen lagt
            fram finns insatser för farliga ämnen i textilier. Kläder och
            andra textilier är några av de varor som prioriteras i regeringens
            arbete för en giftfri vardag som har särskilt fokus på barn.
          </note>
          <note>
            Jag anser att EU ska ha en ambitiös lagstiftning för att få bort
            farliga ämnen från kläder och andra textilier. En harmoniserad
            EU-reglering gör mer nytta för svenskar och övriga européer än
            om vi agerar endast på nationell nivå. Men lagstiftningen inom
            EU är otillräcklig och behöver utvecklas. Därför påbörjade jag
            och konsumentministern detta arbete genom att i brev till Europeiska
            kommissionen uppmana den att ta initiativ till EU-gemensamma regler
            rörande farliga ämnen i textilier. Regeringen har även givit Kemikalieinspektionen
            ett uppdrag som ska användas i det fortsatta arbetet med att få
            till stånd kemikalieregler för textilier på EU-nivå. Uppdraget
            ska redovisas senast den 1 oktober i år. Sverige är det första
            land som börjat driva frågan om en EU-reglering när det gäller
            kemikalier i textilier. Det kommer därför att krävas mycket arbete
            för att få en EU-reglering på plats, och det kommer att ta tid.
            En EU-lagstiftning bör bland annat ta hänsyn till barns användningsmönster
            och deras särskilda känslighet, vilket innebär att även ämnen
            som är farliga vid intag via munnen kan behöva begränsas. En reglering
            av farliga ämnen i textilier kan således behöva omfatta inte bara
            ämnen som är allergiframkallande vid hudkontakt utan även ämnen
            som är hormonstörande, cancerframkallande, reproduktionsstörande,
            skadliga för arvsmassan eller skadliga vid inandning. Regeringen
            undersöker även möjligheterna att införa obligatorisk märkning
            av farliga ämnen i textilier på EU-nivå.
          </note>
          <note>
            I dag importeras varor i stor utsträckning från länder utanför
            EU. I och med att produkt- och leveranskedjorna blir alltmer globala
            är det också nödvändigt att vidta åtgärder, såsom utveckling av
            regelverk och informationssystem, på global nivå. Sverige verkar
            för att globala principer för information om farliga ämnen i varor,
            till exempel textilier, utvecklas inom den internationella kemikaliestrategin
            SAICM. Vi driver även på för att flera farliga ämnen regleras
            eller förbjuds och att internationella konventioner upprättar
            fullt fungerande efterlevnadsmekanismer.
          </note>
          <note>
            Som en del i arbetet med en giftfri miljö arbetar Kemikalieinspektionen
            på regeringens uppdrag med en handlingsplan för en giftfri vardag.
            Bland de nationella åtgärderna ingår branschdialoger, bland annat
            med textilbranschen, för att främja företagens arbete att undvika
            farliga ämnen i bland annat textilier.
          </note>
          <note>
            Ett annat väl etablerat frivilligt verktyg är miljömärkning.
          </note>
          <note>
            Regeringen genomför även andra åtgärder som komplement till lagstiftning
            och frivilliga initiativ. Detta är särskilt viktigt eftersom regleringen
            inom kemikalieområdet i hög grad är harmoniserad inom Europeiska
            unionen men lämnar ett begränsat utrymme för nationella åtgärder.
            Regeringen beslutade därför i december att utreda behovet av ekonomiska
            styrmedel på kemikalieområdet för att minska förekomsten eller
            exponering och spridning av miljö- och hälsofarliga ämnen från
            olika varugrupper, till exempel kläder. Uppdraget ska redovisas
            den 31 januari 2015.
          </note>
          <note>
            Herr talman! På det sätt som har redovisats här har Sverige tagit
            initiativ till åtgärder när det gäller farliga ämnen i textilier,
            nationellt i Sverige, på EU-nivå och på FN-nivå.
          </note>
          <note type="speaker">
            Anf. 150 JENS HOLM (V):
          </note>
          <note>
            Herr talman! Fotbolls-VM är i full gång. Det är himla roligt.
            Vi har sett hat trick, vi har sett hur de sydamerikanska lagen
            slår de europeiska, vi har sett hur världsmästarlaget Spanien
            är utslaget och vi har till och med sett riktiga draculabett som
            när Uruguays spelare Luis Suárez bet den italienska backen i går
            kväll.
          </note>
          <note>
            Vi vet att fotboll och andra idrotter engagerar miljontals människor
            och inte minst våra barn.
          </note>
          <note>
            I min hand här har jag den officiella VM-fotbollen, Brazuca.
            Det är mindre roligt att hålla i den efter att jag har läst en
            ny rapport från Greenpeace som konstaterar att den här fotbollen
            innehåller det farliga ämnet nonylfenoletoxilat. Nonylfenoletoxilat
            är inte ett ämne som man direkt skulle vilja lägga på mackan och
            käka till frukost. Nej, det är ett väldigt giftigt ämne. Det är
            förbjudet i Sverige, och det är sedan en tid tillbaka förbjudet
            i EU. Det bryts långsamt ned och orsakar stor skada i miljön,
            inte minst i vårt vatten. Nonylfenol har troligen också hormonstörande
            egenskaper.
          </note>
          <note>
            Det är inte acceptabelt att det finns farliga ämnen i den officiella
            VM-fotbollen, som våra barn spelar med. I samma rapport från Greenpeace
            konstaterar man också att till exempel 17 av 21 undersökta fotbollsskor
            innehåller olika perfluorerade kemikalier. Andra ämnen som finns
            med i undersökningen, utöver nonylfenol som jag nämnde, är ftalater
            och DMF.
          </note>
          <note>
            Jag tycker att vi måste göra mer för att få bort de här kemikalierna
            från textilier och vardagsprodukter som inte minst våra barn leker
            med. Nu råkar det vara så att halterna av nonylfenoletoxilat i
            den här fotbollen inte är så där jättehöga, men det är ändå allvarligt.
            Det är nämligen främst barn som leker med fotbollarna, och de
            kanske slickar på dem, stoppar dem i munnen eller till och med
            sover med dem i sängen. Mer måste alltså göras för att komma till
            rätta med kemikalierna.
          </note>
          <note>
            Jag välkomnar att regeringen har vidtagit åtgärder och gett Kemikalieinspektionen
            ett uppdrag att, som jag tolkar det, ta fram konkreta förslag
            på hur vi på EU-nivå ska kunna reglera förekomsten av farliga
            ämnen i textilier. Jag skulle dock vilja fråga miljöministern
            om det inom ramen för uppdraget ingår att medlemsländer alltid
            ska kunna gå före och ha en mer progressiv lagstiftning.
          </note>
          <note>
            Är det någonting som är vanligt förekommande i regeringens kemikaliestrategi
            är det nämligen att vi inte ska gå före på Sverigenivå, utan vi
            ska invänta EU. Vi ska föreslå harmoniserad lagstiftning, det
            vill säga att den ska vara likadan över hela unionen. Jag har
            ingenting emot harmoniserad lagstiftning om den tillåter att medlemsländer
            går före, det vill säga att man lägger ett golv och att ambitiösa
            länder alltid ska kunna gå före. Är det vad som avses, Lena Ek?
          </note>
          <note>
            Sedan skulle jag också vilja ställa en fråga i ljuset av att
            vi varje år slänger ungefär åtta kilo textilier per person i Sverige.
            Jag skulle vilja fråga miljöministern om hon avser att verka för
            ett producentansvar för textilier, på samma sätt som för tidningar
            och förpackningar. Med ett producentansvar får ju industrin ansvaret
            för att samla in textilier så att de inte ligger och skräpar i
            naturen. Det skapar överlag incitament för ökad insamling, försäljning
            av second hand och så vidare. Det vore väldigt välkommet, tycker
            jag.
          </note>
          <note type="speaker">
            Anf. 151 Miljöminister LENA EK (C):
          </note>
          <note>
            Herr talman, ärade ledamöter och åhörare! Jag börjar med frågan
            om producentansvar för textilier.
          </note>
          <note>
            Jag tycker att var och en bör fundera över att varje svensk i
            genomsnitt konsumerar 15 kilo textilier per år, varav 8 kilo så
            småningom hamnar i soppåsen och går direkt till förbränning. Bara
            3 av dessa 15 kilo lämnas till återanvändning, och resterande
            4 kilo lagras i hemmet, skänks bort eller säljs på exempelvis
            Blocket.
          </note>
          <note>
            Här finns det möjlighet att bli mycket bättre. Därför har jag
            sett till att Naturvårdsverket har fått ett uppdrag av regeringen
            om just producentansvar för textilier. Naturvårdsverket har lämnat
            sina texter till oss, och förslaget är nu ute på remiss fram till
            den 30 juni. När svaren kommer in ska vi ta del av dem och se
            hur vi på bästa sätt kan gå vidare med frågan.
          </note>
          <note>
            Jag vill dock vara tydlig och säga att det naturligtvis finns
            en anledning till att jag har sett till att regeringen har gett
            uppdraget till Naturvårdsverket. Det här är ett område jag tycker
            att vi i Sverige absolut ska gå vidare på, och vi i Centerpartiet
            har jobbat mycket med just frågan om textilier. Vi har många engagerade
            medlemmar som driver på och väldigt tydliga stämmobeslut runt
            just detta.
          </note>
          <note>
            När det gäller undersökningen av sportkläder blir man både beklämd
            och arg när man ser resultatet. De här ämnena ska över huvud taget
            inte finnas i cirkulation, och de ska definitivt inte finnas i
            kläder, leksaker eller sportutrustning.
          </note>
          <note>
            Vi jobbar med ett antal grupper av ämnen, och det är också tydligt
            i den nya kemikaliepropositionen och den nya svenska kemikaliepolitiken.
            När det gäller just exemplet nonylfenoletoxilater har den svenska
            kemikalieinspektionen med dem i sin handlingsplan och arbetar
            med detta. Man har undersökt olika kroppsnära plagg och hittat
            förekomst av detta ämne i många av dem. Man har sökarljuset på
            detta.
          </note>
          <note>
            Kemikalieinspektionen har också lämnat förslag till den europeiska
            kemikaliemyndigheten ECHA om att begränsa halterna av nonylfenol
            och nonylfenoletoxilater i textilier som säljs på den europeiska
            marknaden. Att anhängiggöra dossierer till den europeiska kemikaliemyndigheten
            är ett oerhört viktigt sätt att förbättra den europeiska lagstiftningen.
          </note>
          <note>
            Samtidigt kommer det där att bli svårare framöver. Vi har med
            Kemikalieinspektionens pågående handlingsplan varit väldigt duktiga
            – faktiskt näst bäst i Europa, trots att vi är ett litet land
            – på att anmäla ämnen så att de kommer in i systemet. När det
            gäller hur vi kommer att kunna gå vidare med detta har kommissionen
            just nu blockerat ingången till hela dioxinregleringen och därmed
            också kemikalieregleringen av hormonstörande ämnen, eftersom man
            inte har lämnat grunden för hur vetenskapliga kriterier ska hanteras
            när det gäller lagstiftningarna brett.
          </note>
          <note>
            Det innebär att vi inte kommer vidare. Vi måste ha dem på plats
            för att kunna lämna in fler dossierer till den europeiska kemikaliemyndigheten.
            Därför har vi beslutat oss för att i EU-domstolen stämma EU-kommissionen
            för passivitet. Det har vi rätt att göra. Vi har jobbat med det
            här under hela vintern och våren, och det här är ett sätt att
            se till att vi kommer framåt. Just nu är det till mycket stor
            del EU-kommissionen som hindrar alla länder, också Sverige, från
            att få in fler ämnen i Reach-systemet.
          </note>
          <note type="speaker">
            Anf. 152 JENS HOLM (V):
          </note>
          <note>
            Herr talman! Vad gäller förekomsten av farliga ämnen som nonyl,
            perfluorerade ämnen, ftalater, DMF och så vidare i sportkläder,
            fotbollsskor, t-shirtar och i den här fotbollen – sådant som våra
            barn använder – är det väldigt märkligt, för det är precis som
            miljöministern säger: Det här är farliga ämnen som inte ska finnas
            i våra kläder och i leksaker som barn exponeras för.
          </note>
          <note>
            Flera av ämnena är också förbjudna i Sverige och i EU. Då tycker
            man ju att produkterna inte heller ska kunna importeras till EU,
            för det är ju inte så mycket vunnet om vi förbjuder det här men
            tillverkningen sedan sker någon annanstans. Jag skulle därför
            vilja fråga miljöministern om det inte är dags att vi har hårdare
            kontroll av det vi importerar, och även mer kontroller ute i våra
            butiker. Alla konsumenter ska veta att fotbollen, fotbollsdojorna
            och tröjorna som våra barn använder när de idrottar nu i sommar
            är sjysta grejer och ingenting man kan få hormonrubbningar, utslag
            eller andra svåra problem av. Vad kan vi göra där, Lena Ek? Det
            skulle jag vilja veta.
          </note>
          <note>
            Sedan tycker jag att det ärligt talat låter jättebra att ni håller
            på och förbereder ett producentansvar för textilier. Vi konsumerar
            i Sverige 50 procent mer kläder och textilier i dag jämfört med
            1999. Bara på drygt tio års tid har konsumtionen gått upp med
            50 procent; det är helt enormt. Ungefär åtta kilo av det här bara
            slängs, antingen i naturen eller så att det bränns upp. Det måste
            tas om hand på ett mycket bättre sätt.
          </note>
          <note>
            Jag tycker också att det är bra att regeringen har stämt kommissionen
            för att den blockerar kemikaliearbetet. Jag skulle dock vilja
            påpeka att det såvitt jag vet faktiskt är första gången under
            den långa tid som den borgerliga regeringen har styrt – nästan
            åtta år – som man vidtar rättsliga åtgärder mot kommissionen för
            att den inte genomför lagstiftning eller blockerar progressiv
            lagstiftning. Men sent ska syndaren vakna, och jag tycker att
            det är jättebra att ni agerar på området.
          </note>
          <note>
            Sedan till en fråga som jag tog upp tidigare som jag inte riktigt
            fick svar på: Hur ska en framtida reglering på EU-nivå av textilier
            se ut? Ska vi reglera inom Reach, eller ska vi ha ett nytt textildirektiv?
            Jag är nog mer inne på att vi ska ha ett separat textildirektiv,
            på samma sätt som vi har ett separat direktiv för elektriska och
            elektroniska produkter. Jag tror att det är bättre att ta ett
            helt nytt och separat grepp och reglera textilierna. Men då är
            det otroligt viktigt att vi har en minimilagstiftning, så att
            de länder som vill gå längre, och som redan vet att det är dåliga
            ämnen som de över huvud taget inte vill ha i sina kläder, ska
            kunna gå före och införa nationella förbud. Det är på så sätt
            som man också kan påverka de andra länderna i Europa, ifall enskilda
            länder kan gå före.
          </note>
          <note>
            En konkret fråga till Lena Ek: Kommer medlemsländerna inom din
            vision för en framtida EU-reglering av textilier att kunna gå
            före på sin nivå, så att man hela tiden ska kunna ha högre ambitioner
            än vad EU föreskriver?
          </note>
          <note type="speaker">
            Anf. 153 Miljöminister LENA EK (C):
          </note>
          <note>
            Herr talman! Vi jobbar nu med textilfrågan och producentansvaret,
            som jag har redovisat. Jag har också redovisat hur vi jobbar med
            nonylfenoletoxilater.
          </note>
          <note>
            Den dossier som är inlämnad till den europeiska kemikaliemyndigheten
            innebär förbud respektive begränsning, inte bara av produkter
            som säljs eller produceras inom EU utan även textilier som importeras
            till EU. Det innebär att länder kan ha en gränskontroll.
          </note>
          <note>
            Det här har alltså vi och Kemikalieinspektionen redan tänkt på.
            Jens Holm har ju varit med och vet hur processerna ser ut i de
            här sammanhangen, att det tar lite tid. Men processen är igångsatt
            i den här frågan.
          </note>
          <note>
            Det är oerhört svårt att fortsätta gå före med förbud eller begränsningar
            i Sverige, och detta av några anledningar.
          </note>
          <note>
            En anledning är att vi bara kan gå fram med nationell lagstiftning
            på det icke-harmoniserade området, och kemikalieregleringen är
            ju harmoniserad. Det är naturligtvis bra, för det ger en lägstanivå
            i hela Europa. För varor som inte produceras i Sverige utan i
            andra EU-länder ger det en större trygghet. Men ett aktivt land
            som är bekymrat över olika former av kemikalier, som hormonstörande
            kemikalier, kemikalier som lagras länge, är giftiga eller cancerogena,
            och vill att det ska kunna gå snabbare än med den här långsamma
            processen stöter på problem.
          </note>
          <note>
            Att det är harmoniserat är bra, men det innebär att det är väldigt
            svårt att gå vidare. Vi måste ha specialargument och väldigt tung
            bevisföring. Det vill vi icke desto mindre göra. Vi har också
            sagt i den nya svenska kemikaliepolitiken att det är viktigt att
            vi gör det, inte bara för hur det ser ut i Sverige utan också
            för att förbättra de europeiska reglerna och den europeiska processen.
            Det finns många anledningar till det. Det gäller oavsett om det
            är ett minimidirektiv eller inte, så det har ingen betydelse rent
            rättsligt.
          </note>
          <note>
            Det som är jobbigt nu och gör det mycket besvärligt för oss i
            vår gemensamma ambition är två saker.
          </note>
          <note>
            Det ena är som sagt att kommissionen inte producerar de vetenskapliga
            kriterier som enligt reglerna behövs för att kunna göra de här
            dossiererna, komma vidare och fatta nationella beslut.
          </note>
          <note>
            Det andra är att det finns en ny dom från EU-domstolen mot Finland.
            Finland har försökt gå före på ett område och fått nej på det.
            Vi har nu stämt kommissionen för att man inte producerar de vetenskapliga
            kriterierna, vilket hindrar oss från att gå vidare och förbättra
            EU:s biocidförordning eller EU:s kemikaliereglering Reach. Skrivningarna
            i domen mot Finland – Finland hade försökt att just gå före –
            är väldigt bekymmersamma. Vi tittar nu på hur vi rättsligt kan
            utmana domslutet, för om det står fast i framtiden kommer det
            att bli ännu mycket svårare att göra det vi vill göra, nämligen
            att stärka den europeiska regleringen men också kunna gå före,
            när det behövs, med svensk reglering.
          </note>
          <note type="speaker">
            Anf. 154 JENS HOLM (V):
          </note>
          <note>
            Herr talman! Det är en väldigt oroväckande information. Det är
            ett gammalt problem som finns inom EU, nämligen att det är en
            fri marknad i den ena vågskålen, att företagen ska kunna konkurrera
            fritt och sälja varor och produkter fritt, och i den andra vågskålen
            finns det till exempel miljöhänsyn och folkhälsa i enskilda medlemsländer
            som vill gå före.
          </note>
          <note>
            Vi i Vänsterpartiet vill ha en miljögaranti på EU-nivå, alltså
            en verklig miljögaranti som säger att man alltid ska kunna gå
            före på miljöområdet, även om det ibland kan uppfattas som ett
            litet konkurrenshinder. Då säger vi att miljön är viktigare. Det
            vore bra ifall vi kunde driva det gemensamt, Lena Ek, gentemot
            EU.
          </note>
          <note>
            Annars tolkar jag den här debatten som att regeringen för det
            första vill ha en textilreglering på EU-nivå, kanske ett renodlat
            textildirektiv, och uppmana våra myndigheter att verka för det.
            Jag tycker att det är jättebra. Ett medskick från Vänsterpartiet
            är att medlemsländerna alltid ska kunna gå före inom ramen för
            ett sådant direktiv.
          </note>
          <note>
            För det andra tolkar jag debatten som att regeringen är helt
            överens med oss i Vänsterpartiet om att det behövs ett producentansvar
            för textilier. Där hoppas jag att vi kan skynda på i frågan så
            att det blir av. Jag hoppas verkligen att Moderaterna inte ställer
            sig i vägen, som de gör i många miljöfrågor. Och gör de det kan
            ju vi, Lena Ek, skapa en majoritet, köra över dem och rösta igenom
            ett producentansvar för textilier.
          </note>
          <note>
            Jag hoppas verkligen att alla barn som vill spela med den här
            fotbollen, använda fotbollsskor, tröjor och andra idrottskläder
            i framtiden ska känna sig helt trygga i att det är sjysta produkter
            som inte innehåller farliga ämnen. Därför tycker jag att den här
            debatten är viktig, och därför måste vi fortsätta att driva de
            här frågorna i Sverige och i EU.
          </note>
          <note type="speaker">
            Anf. 155 Miljöminister LENA EK (C):
          </note>
          <note>
            Herr talman! Jag skulle vilja tacka Jens Holm för den här interpellationen,
            för den har gett mig möjlighet att redogöra en del för vad vi
            håller på med när det gäller textilier och farliga ämnen i textilier.
          </note>
          <note>
            Jag tror att i alla frågor som Jens Holm har tagit upp har vi
            redan påbörjat ett arbete. Det gäller till exempel hur vi ska
            hantera producentansvaret för textilier. Naturvårdsverket har
            fått ett uppdrag från regeringen som de har lämnat och som nu
            är ute på remiss. Det ska vi ta vidare på bästa sätt.
          </note>
          <note>
            Vi har också tagit initiativ gentemot kommissionen för att man
            ska titta på just frågan om farliga kemikalier i textilier. Det
            är det sätt på vilket medlemsländerna initierar frågor och får
            kommissionen att gå vidare. Vi har också stöd av några andra medlemsländer
            i detta.
          </note>
          <note>
            Vi har anhängiggjort frågan om nonylfenoletoxilater till den
            europeiska kemikaliemyndigheten och påpekat att halterna behöver
            begränsas och förbjudas i textilier, också i importerade textilier.
          </note>
          <note>
            Vi har också en handlingsplan. Kemikalieinspektionen presenterade
            häromdagen sin nya handlingsplan. Den fick inte så mycket medieutrymme,
            men den är väldigt viktig och handlar om de kommande sex åren
            och hur Kemikalieinspektionen ska arbeta.
          </note>
          <note>
            Medan vi jobbar med dessa långa lagstiftningsprocesser i Sverige,
            Europa, Nordiska rådet och på FN-nivå med SAICM har Kemikalieinspektionen
            branschdialoger när det gäller textilier, barnkläder, leksaker
            och kosmetika och tar upp barnsperspektivet väldigt tydligt.
          </note>
          <note>
            Medan vi håller på med lagstiftningsarbetet för att begränsa
            farliga kemikalier och skapa en giftfri miljö, särskilt för våra
            barn, tycker jag att vi publikt ska hänga ut de företag som producerar
            kläder och leksaker med farligt innehåll som kan skada barn. Det
            finns ingen anledning att de ska finnas på marknaden. Där kan
            vi gemensamt hjälpas åt.
          </note>
          <note>
            Överläggningen var härmed avslutad.
          </note>
          <note>
            30 § Svar på interpellation 2013/14:508 om kostnadseffektiv miljö-
            och klimatpolitik
          </note>
          <note type="speaker">
            Anf. 156 Miljöminister LENA EK (C):
          </note>
          <note>
            Herr talman, ärade ledamöter och åhörare! Matilda Ernkrans har
            frågat mig varför det är just inom miljö- och klimatområdena som
            regeringen driver kostnadseffektiviteten så hårt. Matilda Ernkrans
            tar upp en viktig och grundläggande fråga som rör hur samhällets
            resurser ska användas, såväl statliga medel som medborgarnas och
            företagens.
          </note>
          <note>
            Precis som Matilda Ernkrans konstaterar har regeringen ambitionen
            att föra en kostnadseffektiv miljö- och klimatpolitik – detta
            eftersom det är regeringens ambition att vi ska uppnå miljökvalitetsmålen,
            och det till lägsta möjliga kostnad för samhället.
          </note>
          <note>
            Rätt utformade skatter och andra ekonomiska styrmedel har en
            stor potential att på ett kostnadseffektivt sätt bidra till detta
            och samtidigt skapa arbetstillfällen.
          </note>
          <note>
            Våra möjligheter att nå målen är beroende av att insatser görs
            även i andra länder.
          </note>
          <note>
            Det ska vara lätt och billigt att vara miljövänlig, och det ska
            kosta att släppa ut. Det är förorenaren som ska betala.
          </note>
          <note>
            Matilda Ernkrans tar upp flera propositioner som regeringen antagit
            de senaste åren inom miljöpolitiken och anger hur många gånger
            ordet kostnadseffektivt används.
          </note>
          <note>
            Det första exemplet som Matilda Ernkrans tar upp är regeringens
            klimatproposition från 2009. Här nämns enligt interpellanten ordet
            48 gånger. Det tycker jag är bra.
          </note>
          <note>
            Klimatpolitiken är det tydligaste exemplet på där en kostnadseffektiv
            politik är helt central om vi ska kunna hejda klimatförändringarna.
            Varken i Sverige eller i något annat land har vi råd att slösa
            resurser på onödigt dyra eller ineffektiva klimatåtgärder.
          </note>
          <note>
            OECD:s genomförda analys av den svenska miljöpolitiken pekar
            just på detta arbetssätt som framgångsrikt och något som andra
            länder borde ta efter.
          </note>
          <note>
            Det andra exemplet är kemikaliepropositionen, som regeringen
            beslutade i slutet av november förra året. Regeringen lyfter här
            fram att de åtgärder som föreslås i kemikaliepolitiken ska vara
            effektiva på att minska gifterna och inte kosta mer än de behöver,
            det vill säga de ska vara kostnadseffektiva.
          </note>
          <note>
            Ett exempel är att kontroll av kemikalier i samband med att de
            sätts på marknaden är mycket kostnadseffektivt i jämförelse med
            att hantera problem med föroreningar, förgiftningar och saneringar
            i senare led. Det sparar pengar och är bättre för miljön. För
            mig är detta bra.
          </note>
          <note>
            Interpellantens tredje exempel är propositionen om biologisk
            mångfald och ekosystemtjänster som regeringen presenterade i våras.
            Propositionen tydliggör att det är en stor utmaning att bevara
            vår biologiska mångfald och att stärka de oerhört viktiga tjänster
            som naturen ger oss.
          </note>
          <note>
            Den stora utmaningen för miljöpolitiken, som Matilda Ernkrans
            inte lyfter upp, ligger i stället i att miljökostnader nästan
            aldrig återfinns i marknadspriser. De är så kallade externa kostnader.
            Här ligger den stora utmaningen: att försöka sätta rätt pris.
          </note>
          <note>
            Det är till exempel samhällsekonomiskt motiverat att väga in
            ekosystemtjänster och de kostnader som är förenade med negativ
            miljöpåverkan.
          </note>
          <note>
            Det är därför regeringen tydligt driver på för utvecklingen av
            marknader för utsläppshandel och för att skapa ett pris på koldioxid.
            Regeringens etappmål om att värdet av ekosystemtjänster ska integreras
            i beslutsprocesser är också ett viktigt steg i detta.
          </note>
          <note>
            Självklart är det fler politikområden än miljö och klimat där
            kostnadseffektivitet är centralt för ett verkningsfullt genomförande
            av politiken. Jag tror att vi har kommit långt inom klimat- och
            miljöpolitiken vad gäller att förklara att kostnadseffektivitet
            är viktigt och att andra politikområden kan vara betydligt bättre
            och tydligare i denna fråga.
          </note>
          <note type="speaker">
            Anf. 157 MATILDA ERNKRANS (S):
          </note>
          <note>
            Herr talman! Låt mig först poängtera, så att det inte råder något
            tvivel om det, att jag också tycker att kostnadseffektivitet är
            viktigt. Det är dock inte riktigt det denna debatt handlar om.
          </note>
          <note>
            Min fråga till miljöministern var ju: Varför är det just inom
            miljö- och klimatområdena som regeringen driver kostnadseffektiviteten
            så hårt?
          </note>
          <note>
            Vi som arbetar med miljö- och klimatpolitik slås av att ordet
            kostnadseffektivt används väldigt flitigt i all kommunikation
            som regeringen producerar om miljö och klimat.
          </note>
          <note>
            Jag har ju gjort en liten undersökning och kan konstatera att
            ordet förekommer 48 gånger i klimatpropositionen från 2008/09.
            Det finns också i de två propositioner som Lena Ek har undertecknat
            och som har kommit under 2014. I kemikaliepropositionen används
            kostnadseffektivt 14 gånger, och i propositionen om biologisk
            mångfald används det 21 gånger.
          </note>
          <note>
            Man får en känsla av att kostnadseffektivitet är en viktig ingrediens
            i regeringens politik och bärande för att förklara regeringens
            politik.
          </note>
          <note>
            Men när jag granskar andra propositioner blir jag lite fundersam.
            Om kostnadseffektivitet är så viktigt för regeringen som det verkar
            i de propositioner och förslag som kommer från regeringen när
            det gäller miljö och klimat borde kostnadseffektivt finnas med
            i propositioner som kommer från andra departement, till exempel
            från Finansdepartementet och finansministern eftersom finanspolitiken
            inte sällan handlar om kostnader.
          </note>
          <note>
            Men i den omfattande propositionen på 323 sidor om förstärkta
            kapitaltäckningsregler som kom i våras finns ordet med noll gånger.
            Också i propositionen om nya mervärdesskatteregler saknas ordet
            helt. I budgetpropositionen finns kostnadseffektivitet med 15
            gånger, men 11 av dessa 15 gånger rör det just miljö och klimat.
          </note>
          <note>
            Det här är bara en liten undersökning som jag har gjort på egen
            hand. Jag tycker mig ändå kunna konstatera att kostnadseffektivitet
            används flitigt när det handlar om miljö och klimat men att det
            är ett sällsynt begrepp på andra politikområden.
          </note>
          <note>
            Jag tycker att miljöministern bör få en chans till att försöka
            förklara varför det är inom just miljö- och klimatområdena som
            regeringen driver kostnadseffektivitet så hårt. Eller kan ministern
            visa att min undersökning inte stämmer?
          </note>
          <note type="speaker">
            Anf. 158 Miljöminister LENA EK (C):
          </note>
          <note>
            Herr talman! Detta håller på att bli en rolig interpellationsdebatt.
          </note>
          <note>
            Jag sitter inte och textanalyserar propositioner från andra ministrar;
            det ska jag ärligt deklarera för protokollet.
          </note>
          <note>
            På miljö- och klimatområdet har jag funderat mycket på hur vi
            ska få andra sektorer att förstå hur viktigt det är att arbeta
            förebyggande och att använda polluter pays principle, alltså att
            den som förorenar ska betala. Jag möter fortfarande personer som
            är ansvariga för olika former av miljöskador som blir helt ställda
            när jag säger att de och deras företag har ett ansvar och ett
            kostnadsansvar.
          </note>
          <note>
            Det är den ena sidan, alltså att vi behöver få människor att
            förstå att bristande hänsyn till miljö och klimat orsakar kostnader
            i ett kort och långt perspektiv.
          </note>
          <note>
            På klimatsidan fick vi en global rapport, Nicholas Stern-rapporten,
            som pekade på kostnader om vi inte gör något åt klimatet. Rapporten
            fick många att fundera över förebyggande åtgärder, försäkringskostnader
            och det som kallas stranded assets. Finansmarknadsminister Peter
            Norman och jag har haft flera aktiviteter för att få den svenska
            finansmarknaden att förstå att här finns egendomsslag som tappar
            i värde medan annat blir mer värdefullt när vi går över till ett
            fossilfritt samhälle.
          </note>
          <note>
            Jag har dragit i gång ett stort globalt forskningsprojekt som
            heter Global Commission on the Economy and Climate för att visa
            på den andra sidan av myntet, att man kan tjäna pengar, skapa
            jobb och utveckla den hållbara tillväxten genom att investera
            på rätt sätt och tänka förebyggande i olika former av infrastrukturinvesteringar,
            energiinvesteringar eller över huvud taget när man gör något i
            samhället. Den globala kommissionen sammanträder i Sverige i morgon
            och på fredag för att sätta ihop en text som ska rapporteras till
            FN:s högnivåmöte om klimat i New York i september.
          </note>
          <note>
            Den andra delen handlar om att värdera de ekosystemtjänster som
            finns. Det är fråga om ren luft, rent vatten, pollinering, ren
            mark och så vidare. I samhällsplaneringen behöver man fundera
            över vad ekosystemtjänsterna betyder inte bara ur hälsosynpunkt,
            för välbefinnande eller biologisk mångfald utan också vilket värde
            de har. Då blir man mer rädd om dem. Det är min enkla tes. Det
            är rätt många som diskuterar ekosystemtjänster i världen med den
            utgångspunkten.
          </note>
          <note>
            De länder som har upplevt och upplever ekosystemtjänstkollapser
            inser vad det kostar att återställa miljöer. När regeringen har
            lagt fram de två stora propositionerna om en ny svensk kemikaliepolitik
            tycker jag att det är korrekt att tala om kostnader för hälsa
            och miljö. Samtidigt ska vi hitta de mest kostnadseffektiva åtgärderna.
            Jag är fullt övertygad om att miljö plus jobb är lika med sant!
            Det skapar tillväxt om man gör rätt.
          </note>
          <note type="speaker">
            Anf. 159 MATILDA ERNKRANS (S):
          </note>
          <note>
            Herr talman! Även om jag kanske inte riktigt tycker att jag får
            svar på frågan om varför det är så viktigt med kostnadseffektivitet
            på enbart miljö- och klimatområdet kan jag konstatera att det
            är viktigt för regeringen med kostnadseffektivitet på just miljö-
            och klimatområdet. Vi som läser allt som kommer från Lena Ek och
            Regeringskansliet slås ofta av att ordet kostnadseffektivitet
            finns inpetat på en mängd ställen.
          </note>
          <note>
            Ibland förstår jag inte riktigt hur ni räknar fram kostnadseffektiviteten.
            Sveriges klimatmål ska vara –40 procent till 2020. Det är regeringens
            mål. Ni har räknat ut att det är billigare per ton att minska
            utsläppen i utvecklingsländer än i Sverige. Visst är det så, men
            för mig går det ändå inte riktigt ihop. Om utsläppen ska minskas
            i Sverige, varför är det mest kostnadseffektivt att minska på
            andra ställen? Det är som att säga att vi skulle bygga ett hus
            i Sverige för att minska bostadsbristen, men det blev billigare
            att bygga i Kina. Då hjälper vi dem med deras bostadsbrist i stället.
            Det är solidariskt och bra, och jag har verkligen inget emot det,
            men vi har fortfarande kvar vår egen bostadsbrist att lösa.
          </note>
          <note>
            När 2020 kommer och vi enligt regeringens sätt att räkna har
            nått 40-procentsmålet visar det sig att utsläppen bara har minskat
            med 27 procent i Sverige. Vad ska vi göra då? Jo, vi måste fortsätta
            att minska våra utsläpp. Hur vi än vänder och vrider oss är det
            0 som är målet. Det finns inget alternativ. Det har forskarna
            i FN:s klimatpanel lärt oss. Det finns ingen lagom utsläppsnivå.
            Efter 2020 måste vi fortsätta att minska utsläppen, men vi måste
            dessutom minska utsläppen med de 13 procenten som Reinfeldt och
            Lena Ek har lurat i svenskarna att vi kan slippa.
          </note>
          <note>
            Jag väljer att fatta mina beslut utifrån ett vetenskapligt underlag
            och utifrån det som forskningen har lärt oss. Nicholas Stern,
            som Lena Ek nämnde här, har i sin kända Sternrapport också lärt
            oss att det är billigare att göra något nu. Det vore kul att få
            lyssna på ett samtal mellan Lena Ek, Anders Borg och Nicholas
            Stern när de tillsammans diskuterar begreppet kostnadseffektivitet
            i klimatpolitiken.
          </note>
          <note>
            Utsläppen finns kvar här hemma. När hade ni tänkt, Lena Ek, att
            vi skulle ta itu med dem? För mig låter inte det speciellt kostnadseffektivt.
          </note>
          <note type="speaker">
            Anf. 160 Miljöminister LENA EK (C):
          </note>
          <note>
            Herr talman! Det var väl en lustig slump att Matilda Ernkrans
            slutar med att nämna ett samtal med Nicholas Stern. Du kan väl
            följa med i morgon när vi ska ha ett samtal med Nicholas Stern
            i Stockholm i samband med att vi ska jobba med Global Commission
            on the Economy and Climate? Vi ska diskutera just tillväxtfrågorna.
            Nu kommer inte Anders Borg att vara med, men Peter Norman kommer
            att vara med på näringslivsseminariet kl. 1 på Näringsdepartementet.
            Det är en bra lokal, och vi sparar pengar genom att vara där.
          </note>
          <note>
            Då ska vi diskutera frågor om kostnadseffektivitet, tillväxt
            och hur miljö plus jobb är lika med sant. Frågan är hur vi kommer
            dithän. Hela forskningsprojektet handlar om hur världens olika
            regeringar ska förstå att det är lönsamt att minska utsläppen
            nu, att det går att skapa en situation där både ekonomin växer
            och utsläppen minskar. Det är precis som det har varit i Sverige
            sedan 1990. Utsläppen har minskat med 23 procent, och bnp har
            vuxit med 60 procent.
          </note>
          <note>
            Skillnaderna i våra åsikter är inte så stora, men det finns på
            vänstersidan två partier som är tillväxtskeptiska för att inte
            säga tillväxtfientliga. Miljöpartiet har precis fattat ett stämmobeslut
            om att ha en ekonomi som inte bygger på tillväxt som grund. Det
            är konstigt, måste jag säga.
          </note>
          <note>
            Låt oss diskutera kostnadseffektivitet och klimatfrågor i Europa.
            Detta är naturligtvis inte allenarådande, men det är en viktig
            faktor. Det finns forskning och vetenskap på det miljöekonomiska
            området. Det är också att bygga på forskningen som grund.
          </note>
          <note>
            Låt oss se hur vi ska fördela vad Europa ska göra i fråga om
            de globala klimatutsläppen. Jag brukar säga till skolelever –
            visserligen förenklat, men ändå – att om världens utsläpp motsvarar
            1 meter motsvarar Europas utsläpp 1 decimeter och Sveriges utsläpp
            1 millimeter. Vi har i Sverige bestämt att vi ska ned till 0 till
            2050, och vi ska nå dit på ett bra sätt. Just nu tittar vi på
            vilka mål vi måste sätta efter 2020 för att klara nästa mål på
            ett kostnadseffektivt sätt, så att vi inte samtidigt förstör vår
            ekonomi. Det ska faktiskt ske en tillväxt. Vi tror på att en hållbar
            tillväxt är bra.
          </note>
          <note>
            Låt oss se på fördelningen av det europeiska ansvaret. Om det
            fördelas proportionellt blir det ett helt annat nationellt ansvar
            för till exempel Sverige, respektive Polen, respektive Estland.
            Om ansvaret fördelas kostnadseffektivt vet vi att det finns länder
            som knappt har börjat resan som Sverige har hållit på med ett
            par decennier under olika regeringar. Det är därför kostnadseffektivt
            sett med den parametern att fördela ansvaret mellan olika europeiska
            medlemsländer. Det är kanske lättare för Polen, som precis ska
            börja sin resa, eftersom där finns fler lägre hängande frukter,
            att ta de första stegen mot nollutsläpp till 2050.
          </note>
          <note>
            Jag tycker fortfarande att kostnadseffektivitet i miljö- och
            klimatsammanhang är en parameter, inte den enda, absolut inte,
            men att detta i många sammanhang har diskuterats för lite.
          </note>
          <note type="speaker">
            Anf. 161 MATILDA ERNKRANS (S):
          </note>
          <note>
            Herr talman! Jag önskar naturligtvis miljöministern lycka till
            i de samtal som hon ska ha med Nicholas Stern i morgon. Jag hoppas
            att ministern kan locka dit Anders Borg. Det vore lite intressant.
            Jag har förmånen och förtroendet att vara vald riksdagsledamot
            och har åtaganden i riksdagen. Talmannen har bett oss att närvara
            i kammaren i morgon när han ska tacka av de ledamöter som inte
            längre kandiderar, så jag har inte möjlighet att vara med, men
            jag önskar naturligtvis miljöministern lycka till i samtalen.
            Jag hoppas att ministern lyssnar och på allvar värderar det Nicholas
            Stern säger, att det är mest kostnadseffektivt att göra mer nu,
            att inte vänta.
          </note>
          <note>
            En annan effekt av det som regeringen hävdar är kostnadseffektiva
            åtgärder är att trycket i omställningen i det svenska samhället
            och de svenska företagen inte riktigt blir lika stort nu när bensin-
            och dieselpriserna rusar i höjden. Om vi de senaste åtta åren
            hade haft en tuffare klimatpolitik hade vi kanske inte haft samma
            beroende av fossila drivmedel som vi har i dag. Företagen hade
            kanske haft fler biogasbilar, och vi hade kunnat ha en större
            produktion av biogas i kommunerna om regeringen hade engagerat
            sig i att investera i en ambitiös klimatpolitik. Kanske är det
            en massa andra saker som hade gjort att företagen just nu inte
            drabbades lika hårt av de ökade kostnaderna som deras konkurrenter
            världen över. Plötsligt hade svenska produkter blivit billigare.
            Och vad hade det gjort för jobben och arbetslösheten?
          </note>
          <note>
            Jag hoppas att Lena Ek lyssnar och tar väl vara på det som Nicholas
            Stern säger i morgon. För hur kan det vara kostnadseffektivt att
            vänta med det vi måste göra?
          </note>
          <note type="speaker">
            Anf. 162 Miljöminister LENA EK (C):
          </note>
          <note>
            Herr talman! Det är roligt att få ha en mer principiell diskussion
            i en interpellationsdebatt, och därför vill jag tacka Matilda
            Ernkrans för interpellationen.
          </note>
          <note>
            Jag tycker att kostnadseffektivitet är en parameter som man behöver
            diskutera när det gäller miljö- och klimatfrågor. Man kan fundera
            över hur vi kan gå över från farliga kemikalier till mindre farliga
            kemikalier och ekonomiska styrmedel i det. Där funderar vi på
            hur man ska utforma en kemikalieskatt, ett initiativ som jag har
            tagit och som jag tycker är väldigt intressant som styrmedel.
          </note>
          <note>
            CO2-skatten uppskattas oerhört mycket av OECD. I sin analys av
            Sveriges miljöpolitik säger man att Sverige på många områden är
            ett föregångsland. Man ger rekommendationer, och många av de rekommendationerna
            handlar om att ta det här ett steg vidare, till exempel på kemikaliesidan.
          </note>
          <note>
            I kostnadseffektiviteten finns en dimension av hållbar tillväxt.
            Det som bekymrar mig mycket är att vi har två partier som är starkt
            tillväxtkritiska som vill samarbeta med Matilda Ernkrans och Socialdemokraterna.
            Miljöpartiet sade senast på sin stämma att det vill ha en ekonomi
            som inte är baserad på tillväxt. Det tror jag blir farligt, för
            då kan man inte använda den hävstång som nya gröna jobb är för
            att garantera och förbättra välfärden och se till att vårt samhälle
            fungerar. Därför tror jag att det i det sammanhanget är bra att
            diskutera den hållbara tillväxten. Kostnadseffektivitet och ekosystemstjänster
            ska som bekant vara med i det svenska budgetarbetet 2018.
          </note>
          <note>
            Överläggningen var härmed avslutad.
          </note>
          <note>
            31 § Svar på interpellation 2013/14:529 om vargens utbredning
          </note>
          <note type="speaker">
            Anf. 163 Miljöminister LENA EK (C):
          </note>
          <note>
            Herr talman! Ärade ledamöter, ärade åhörare! Helén Pettersson
            har frågat mig, mot bakgrund av att Naturvårdsverket föreslagit
            att det ska finnas 30 vargar inom renskötselområdet, om det är
            en rimlig inriktning på vargstammens utbredning och om det är
            förenligt med det beslut som riksdagen nyligen har fattat i enlighet
            med propositionen 2012/13:191 En hållbar rovdjurspolitik .
          </note>
          <note>
            Helén Pettersson framhåller att det genom åren har uppfattats
            som att det finns en relativt bred enighet i kammaren om att inte
            tillåta vargrevir i renskötselområdet och att skrivningarna kring
            varg i renskötselområdet i den senaste rovdjurspropositionen av
            många har tolkats som en förstärkning av denna enighet. Helén
            Pettersson avslutar interpellationen med att redovisa att Naturvårdsverket
            i en skrivelse till länsstyrelserna föreslår att det ska finnas
            30 vargar inom renskötselområdet och framhåller att detta är en
            helt ny inriktning på vargpolitiken.
          </note>
          <note>
            Jag vill inledningsvis konstatera att riksdagen har godkänt regeringens
            förslag i rovdjurspropositionen om mål för vargstammen i Sverige.
            Detta innebär bland annat att vargens förekomst i renskötselområdet
            i huvudsak ska begränsas till de områden där den gör minst skada.
            Regeringen gör i propositionen bedömningen att regelbundna föryngringar
            av varg i stora delar av renskötselområdet inte är möjliga att
            förena med modern renskötsel. Men regeringen säger också att i
            den mån det kan vara möjligt med enstaka föryngringar bör föryngringarna
            begränsas till områden där de gör minst skada, oavsett om det
            är i åretruntmarker eller i vinterbetesmarker.
          </note>
          <note>
            Jag vill påminna om mitt svar på Helén Petterssons interpellation
            i november 2012 om varg i renskötselområdet. Det var interpellation
            2012/13:137 som berörde den så kallade Junselevargen. Jag redovisade
            då tidigare regerings ställningstagande i propositionen Sammanhållen
            rovdjurspolitik , en proposition som kom år 2000 och som hade
            nummer 2000/01:57, att regelbundna föryngringar i stora delar
            av renskötselområdet inte är möjliga att förena med modern renskötsel.
            För området utanför åretruntmarkerna, det vill säga i vinterbetesmarkerna,
            bedömde emellertid den dåvarande socialdemokratiska regeringen
            att det bör vara möjligt med enstaka föryngringar i områden där
            det sällan finns renar eller där förutsättningarna för att vidta
            skadeförebyggande åtgärder är gynnsamma. Det ger således vid handen
            att det varken enligt nuvarande eller enligt tidigare propositioner
            kan sägas vara otillåtet med vargrevir i renskötselområdet, men
            det ska ske med omdöme och där det gör minst skada. Förändringarna
            gjorda mellan 2000 och 2012 är ytterst marginella.
          </note>
          <note>
            Anf. 164 HELÉN PETTERSSON i Umeå (S):
          </note>
          <note>
            Herr talman! Tack, ministern, för svaret på interpellationen!
            Tyvärr blir jag varken klokare eller lugnare av formuleringarna
            i svaret. Om jag förstår det rätt gör ministern alltså bedömningen
            att det går bra att ha minst 30 vargar inom renskötselområdet
            och får det att låta som att det inte är så märkvärdigt.
          </note>
          <note>
            Jag gör en helt annan bedömning än ministern, av flera skäl,
            bland annat på grund av det som sägs i den proposition som riksdagen
            fattade beslut om för inte så länge sedan. Där man kan läsa på
            s. 39:
          </note>
          <note>
            Regeringen anser att genetiskt värdefulla vargar som invandrar
            från nordost till renskötselområdet i första hand ska flyttas
            så fort som möjligt. Behovet av att tillåta vargförekomst i renskötselområdet
            under en längre tid synes inte välmotiverat med hänsyn till kostnaderna
            och svårigheterna att vidta förebyggande åtgärder. Det är mer
            angeläget att andra rovdjursarter som har sin förekomst koncentrerad
            till renskötselområdet, framför allt järv och kungsörn, i första
            hand får överlevnadsmöjligheter i renskötselområdet.
          </note>
          <note>
            Det här har alltså regeringen och Naturvårdsverket lyckats tolka
            som att vi ska ha återkommande föryngringar i renskötselområdet
            med absolut minst 30 vargar. För mig blir det helt obegripligt.
          </note>
          <note>
            Nu står vi ändå, som det verkar, inför detta faktum – om det
            inte är någon som kliver fram med stort mod, kraft och vilja att
            förändra det som Naturvårdsverket har sagt. Och när vi gör det
            är det väl lite rimligt att vi tittar på konsekvenserna av det.
          </note>
          <note>
            Jag menar verkligen att det här är en helt ny inriktning i svensk
            rovdjurspolitik som det inte har fattats beslut om i denna kammare.
          </note>
          <note>
            Så här säger Naturvårdsverket: Så fort vi har återkommande föryngringar
            i norra och södra förvaltningsområdet kan vi anpassa nivån i det
            mellersta området. Det kan då ta minst fem år, säger man också,
            innan man har full koll på att detta har hänt.
          </note>
          <note>
            Jag säger: fem år i bästa fall. Eller har man kanske tänkt flytta
            varg till renskötselområdet, i stället för tvärtom, som man tyckte
            för drygt ett halvår sedan?
          </note>
          <note>
            Det kan alltså ta fem år innan man kan reglera nivån i det mellersta
            området, det vill säga det område som i dag bär den huvudsakliga
            numerären av den svenska vargstammen, som i dag ligger lågt räknat
            kring 400 vargar – det finns lite olika bud.
          </note>
          <note>
            Hur många vargar har vi där om fem år ifall vi inte kunnat ha
            en beståndsreglerande jakt där under tiden? Kanske ingen alls?
            Menar ministern på riktigt att vi ska ha fri tillväxt av varg
            i fem år? Vad händer sedan?
          </note>
          <note>
            I en annan skrivelse från Naturvårdsverket säger man: Det bör
            inte skjutas av mer än 5 procent av en rovdjursstam i ett län.
            Vad innebär det? Och vad innebär det för det mellersta området?
          </note>
          <note>
            Med en vargstam som växer med minst 17 procent per år är 5 procent
            allt annat än beståndsreglerande. I princip är det fri tillväxt.
            Ska vi ha 30 eller säg 40 vargar i renskötselområdet? Om det införs
            jakt på max 5 procent får man skjuta en och en halv varg. Är det
            beståndsreglerande? Nej, det är det inte.
          </note>
          <note>
            Jag vill veta: Är det detta som ministern kallar en hållbar rovdjurspolitik?
            Och menar ministern verkligen att det var det här som det fattades
            beslut om i denna kammare för ungefär ett halvår sedan?
          </note>
          <note type="speaker">
            Anf. 165 Miljöminister LENA EK (C):
          </note>
          <note>
            Herr talman! När det gäller den här frågan är väl inte det största
            bekymret att vi nu håller på att genomföra den regionala förvaltningen.
            Jag ska strax komma tillbaka till det och förklara hur läget ser
            ut.
          </note>
          <note>
            Det största bekymret är att Helén Pettersson och Socialdemokraterna
            tänker samregera med två partier som har klart deklarerat att
            de avser att riva upp den här propositionen och den här regleringen.
            Då skulle jag gärna vilja höra Helén Petterssons klart uttalade
            åsikt om var Socialdemokraterna står i den frågan.
          </note>
          <note>
            Det som händer nu är att vi genomför det som ska bli den regionala
            rovdjursförvaltningen. Det innebär att Naturvårdsverket har föreslagit
            tre vargpar. Processen är inte slutförd, utan det diskuteras nu
            mellan Naturvårdsverket, länsstyrelsen och viltförvaltningsdelegationen.
            Det är meningen att de ska göra det.
          </note>
          <note>
            Det som är skillnaden mellan reglerna i Socialdemokraternas proposition
            från tidigare och det som vi har föreslagit när det gäller renskötselområdena
            är den regionala förvaltningen och det regionala inflytandet.
            Det är precis det som påbörjas nu. Det kan väl Helén Pettersson
            inte vara emot? Eller vill hon återcentralisera hela rovdjurspolitiken?
          </note>
          <note>
            Jag delar verkligen Heléns uppfattning att regelbundna föryngringar
            i stora delar av renskötselområdet inte är möjliga att förena
            med modern renskötsel. Vi vet att renskötseln är hårt ansatt.
            Vi vet att många har bekymmer, och de förtjänar vårt stöd. Men
            det bör fortfarande vara möjligt med enstaka föryngringar där
            de gör minst skada.
          </note>
          <note>
            Eftersom vi ska ha en gynnsam bevarandestatus på våra stora rovdjur
            innebär det att vi får hjälpas åt med det ansvaret över delar
            av landet. Med det i beaktande, vilket är tydligt utsagt och vilket
            också syns i förslaget om tre vargpar, tar andra delar av landet
            ett betydligt större ansvar. Men alla är medvetna om att det är
            svårare i renskötselområdet, och därför är förslagen lagda på
            detta vis.
          </note>
          <note>
            Jag tycker att det är bra med den regionala förvaltningen. Varje
            år tas det bort ett antal vargar genom skyddsjakt i renskötselområdet
            eftersom det blir för stora skador. Det visar att den regionala
            rovdjursförvaltningen faktiskt fungerar.
          </note>
          <note>
            Vi måste förbättra genetiken i vargstammen, vilket sker bäst
            genom invandring över finska gränsen från Ryssland. En sådan varg
            måste då vandra genom renskötselområdet, och om det fungerar måste
            vi se till att det blir enstaka föryngringar.
          </note>
          <note>
            På detta vis har vi försökt balansera rovdjurspolitiken. Det
            var inte lätt; det var väldigt tufft att plocka fram och lägga
            fram det här förslaget. Jag hoppas att de partier som röstade
            för det i riksdagen, vilket faktiskt var nästan alla, nu står
            för genomförandet och den regionala dimensionen i detta.
          </note>
          <note>
            Anf. 166 HELÉN PETTERSSON i Umeå (S):
          </note>
          <note>
            Herr talman! Jag konstaterar att den centerpartistiska miljöministern
            anser att det största problemet i vargfrågan i dag är att det
            finns två partier utanför regeringsställning, som eventuellt kan
            bli samarbetspartner med oss, som har en annan politik än S. Det
            är enligt min åsikt, herr talman, inte det största problemet med
            dagens vargpolitik i Sverige.
          </note>
          <note>
            Det största problemet med vargpolitiken i Sverige i dag är att
            vi har en regering som har suttit i åtta år och bestämt över den
            här politiken men inte ett enda av de beslut som har fattats här
            i riksdagens kammare har blivit reell verklighet utanför. Det
            är fakta när det gäller vargpolitiken.
          </note>
          <note>
            Jag tycker att det är lite lågt att ifrågasätta S rovdjurspolitik.
            Jag vet att miljöministern mycket väl känner till hur den ser
            ut. Hon vet mycket väl att vi är för en regional förvaltning av
            rovdjur. Det har vi varit hela tiden – det är ingen hemlighet.
          </note>
          <note>
            Ministern pratar om de enstaka vargföryngringarna inom renskötselområdet,
            för att återgå till den frågan. Det är inte mer än ett och ett
            halvt år sedan som vi hade en interpellationsdebatt och pratade
            om Junselevargen. Då delade ministern min oro. Hon var bekymrad
            över den skada som Junselevargen hade ställt till med inom renskötselområdet
            och erkände det som ett problem. Hur tror ministern att det blir
            om vi ska ha minst 30 vargar i renskötselområdet?
          </note>
          <note>
            Jag upplyste då, och kan göra det igen, om att samebyarna i Norrland
            går som smala band från fjäll ned till kust och täcker hela norra
            Sverige. Det finns inget område där vargen gör minst skada inom
            renskötselområdet när vi pratar om permanenta vargrevir. Det är
            ingenting annat än det som Naturvårdsverket går ut och pratar
            om när man säger att det ska vara återkommande föryngringar innan
            man över huvud taget börjar prata om förvaltning i något av våra
            förvaltningsområden. Det är en annan fråga som ministern dök undan
            väldigt elegant.
          </note>
          <note>
            Jag har sagt det så många gånger förut i denna kammare, också
            till Lena Ek, men jag känner att jag måste säga det igen. Jag
            vägrar tillhöra den politiska generation som tar död på den svenska
            rennäringen. Jag har aldrig hört någon borgerlig företrädare säga
            likadant. Nu börjar jag förstå varför. Minst 30 vargar i renskötselområdet
            är att ta knäcken på den svenska rennäringen.
          </note>
          <note>
            Jag vet att miljöministern har tyckt att det varit jobbigt att
            ha EU flåsande i nacken när det gäller hur den svenska vargpolitiken
            har bedrivits de senaste åren. Jag kan försäkra miljöministern
            att det inte kommer att vara roligare att ha FN flåsande i nacken
            om hur vi behandlar vår ursprungsbefolkning.
          </note>
          <note type="speaker">
            Anf. 167 ISAK FROM (S):
          </note>
          <note>
            Herr talman! Jag hade egentligen inte tänkt begära ordet i den
            här debatten. Men när det blir uppenbart att Sveriges miljöminister
            har tappat kontrollen, när hon hänvisar till att det är två partier
            i Sveriges riksdag som eventuellt möjligen skulle kunna få någon
            form av inflytande efter nästa val och att det är den största
            frågan för Sveriges rovdjursförvaltning, då måste man nog begära
            ordet. Är det inte så att Sveriges miljöminister har tappat kontrollen
            över sin myndighet?
          </note>
          <note>
            Hur kan det vara så här? Sveriges riksdag har antagit en rovdjursproposition
            som är tydlig och klar, där samtliga partier i stora drag är överens
            om att det inte ska förekomma vargföryngringar i renbetesområdet.
            Då föreslår en myndighet att det nog borde och ska tillåtas ett
            antal föryngringar i renbetesområdet – innan man tillåter någon
            form av jakt eller beskattning i de andra delarna av landet.
          </note>
          <note>
            Är det miljöministerns mening att det ska ta fem år innan man
            kan börja åtgärda den stora överpopulation av varg som finns i
            Värmland? Den håller på att ta död på älgen och gör att älgbetesskadorna
            ökar i Värmland i dag. Man får stora koncentrationer på mindre
            områden när älgarna samlas för att det finns ett ganska stort
            hot mot dem.
          </note>
          <note>
            Precis som Helén Pettersson har varit inne på har vi fem stora
            rovdjur. Inom renbetesområdet är björn och kungsörn dominerande.
            De är ett dominerande inslag som rennäringen har att förhålla
            sig till. Det utfärdas skyddsjakt på många björnar. Även i vår
            har det utfärdats skyddsjakt på många björnar som har varit till
            skada för rennäringen.
          </note>
          <note>
            Är det miljöministerns mening att vi ska tillåta en etablering
            av varg och sedan ha skyddsjakt på varg i renbetesområdet för
            att vargen tillfogar skada på samebyarnas renar? Kommer det att
            bli en kostnad för samhället eller enbart för samebyarna?
          </note>
          <note>
            Om det inte riktigt var miljöministerns mening att det skulle
            bli på det här sättet, avser då miljöministern att vidta några
            åtgärder tillsammans med Naturvårdsverket? Naturvårdsverket måste
            uppenbarligen ha misstolkat riksdagens beslut.
          </note>
          <note type="speaker">
            Anf. 168 STAFFAN DANIELSSON (C):
          </note>
          <note>
            Herr talman! Sverige ska ha en livskraftig vargstam; det är vi
            överens om. Frågan om hur stor den ska vara och vilken utbredning
            den ska ha är viktig och engagerar många i Sverige – både dem
            som bor i vargreviren i Norrlands inland där man har renskötsel
            och dem som bor i stora städer.
          </note>
          <note>
            Helén Pettersson och miljöminister Lena Ek diskuterar nu kanske
            30 vargar på den väldiga landyta som omfattar Norrlands inland.
            Andra gånger rör diskussionen skogsbygderna i Värmland och Dalarna,
            där vargantalet – i mycket mer bebodda trakter – är mycket större.
            Jag hoppas att Helén Pettersson andra gånger återkommer med samma
            engagemang till situationen i de bygderna.
          </note>
          <note>
            Jag har mycket stort förtroende för miljöministerns arbete med
            de här viktiga frågorna, och jag är säker på att ingen annan miljöminister
            hade kunnat samla en riksdagsmajoritet kring en så pass, tycker
            jag, restriktiv rovdjurspolitik.
          </note>
          <note>
            Vi ska ha varg i Sverige, men vi måste också ha livskraftig lands-
            och skogsbygd som lever och där människor kan bo, där landskapen
            är öppna, där man kan ha utomhusdjurskötsel och så vidare.
          </note>
          <note>
            Socialdemokraterna skickar över tid ut lite olika signaler i
            de här frågorna. Jag är liksom miljöministern mycket orolig över
            vad som skulle hända med en annan regering, där partier som jobbar
            för en mycket större vargstam skulle få inflytande. Här får vi
            tyvärr inga besked före valet, utan här är det gissningsleken
            som gäller. Men risken är uppenbar att det kan bli en mycket mer
            expansiv vargpolitik.
          </note>
          <note>
            Helén Petterssons engagemang i de här frågorna har jag respekt
            för. Du är kunnig, Helén, och jobbar med de här frågorna. Det
            kunde finnas mycket sämre talespersoner hos sossarna i de här
            frågorna än du.
          </note>
          <note>
            Jag har också stor respekt för Lena Eks engagemang för vargen
            som ett viktigt rovdjur men också för människorna i skogsbygderna
            som inte klarar av för mycket varg.
          </note>
          <note>
            Jag ser alltså fram emot att lyssna på den fortsatta debatten
            mellan två vargkunniga personer.
          </note>
          <note type="speaker">
            Anf. 169 Miljöminister LENA EK (C):
          </note>
          <note>
            Herr talman! Jag tänker använda mina fyra minuter i det här inlägget
            till ett par olika saker.
          </note>
          <note>
            Allra först tänkte jag läsa upp en mening från s. 38 i Socialdemokraternas
            proposition som lyder så här: Målet för vargstammens utbredning
            skall vara att stammen på naturlig väg sprider sig över landet,
            men att dess förekomst i renskötselområdet i huvudsak begränsas
            till de områden utanför renskötselns åretruntmarker där den gör
            minst skada. Detta om detta.
          </note>
          <note>
            Jag vill, herr talman, säga att jag har den allra största respekt
            för hur svårt det är att bedriva renskötsel och för hur utsatt
            den näringen är i Sverige i dag. Jag försöker också skydda och
            hjälpa de människor som finns i det här området.
          </note>
          <note>
            Man ska ha respekt för det arbete som Vilhelmina södra sameby
            gjorde för att försöka hjälpa till att skydda en genetiskt värdefull
            varg. De låg ute dygn efter dygn och bevakade sina djur. De gjorde
            en ofantlig insats i biodiversitetens och mångfaldens tjänst som
            de ska ha all respekt för, dessutom under mycket svåra väderförhållanden.
          </note>
          <note>
            Det var ett väldigt bra studiebesök som vi gjorde hos dem. De
            tog mycket vänligt emot mig och representanter för våra myndigheter
            för att berätta hur det faktiskt ser ut i verkligheten och hur
            svårt det är.
          </note>
          <note>
            Det är också därför vi har försökt att se till att i den proposition
            som vi har lagt fram och som vi också har voterat för med stor
            majoritet i riksdagen få ett antal saker på plats som ska göra
            det möjligt att hantera balansen mellan gynnsam bevarandestatus
            för våra stora rovdjur i Sverige och respekten för människor och
            näringar i lokala bygder.
          </note>
          <note>
            Jag tänker till exempel på att vi i framtiden ska arbeta med
            det totala rovdjurstrycket. Det är ju inte bara varg utan också
            björn, lodjur och järv som försvårar för dem som har kor och får
            men naturligtvis även ren.
          </note>
          <note>
            Vi säger tydligt att det ska vara begränsningar i renskötselområdet
            och att det är i enstaka undantagsfall som vi behöver få hjälp
            så att genetiskt värdefulla djur kan ta sig genom området. Vi
            säger också att det ibland behövs föryngringar.
          </note>
          <note>
            Jag vill också säga att den regionala förvaltningen innebär just
            det: att Naturvårdsverket lägger fram förslag men att man sedan
            diskuterar förslagen med länsstyrelser och med lokala viltförvaltningsdelegationer.
            Det handlar ju inte bara om de olika områdena, utan det kan lokalt
            vara väldigt stora variationer i fråga om djur, koncentration
            och svårigheter att hantera det.
          </note>
          <note>
            Det är för att göra det mer flexibelt som vi sätter den regionala
            förvaltningsmodellen på plats. Den ska nu testas. Det första förslaget
            har kommit. Diskussionerna har börjat, och vi får se var de slutar.
            Jag hoppas och tror att det kommer att bli som vi har tänkt oss
            när vi har satt reglerna på plats.
          </note>
          <note>
            Vad gäller Värmland har vi klart uttalat i propositionen att
            koncentrationen i vissa områden ska och måste minska. Där är trycket
            väldigt hårt på dem som har djur, särskilt i kombination med att
            en del av djuren enligt lagstiftning måste vistas ute delar av
            året. Där krockar olika principer – principer för djurskydd och
            principer för biologisk mångfald – på ett sätt som sätter enskilda
            människor i en klämma som inte är försvarbar. Vi måste försöka
            lösa de situationerna.
          </note>
          <note>
            Anf. 170 HELÉN PETTERSSON i Umeå (S):
          </note>
          <note>
            Herr talman! Jag ska börja med något väldigt ovanligt, nämligen
            att tacka Staffan Danielsson för de fina orden. Något sådant har
            jag aldrig sagt i talarstolen tidigare.
          </note>
          <note>
            Staffan Danielsson oroar sig för att det ska komma en ny regering
            som vill ha fler vargar. Staffan, det är svårt att få en snabbare
            tillväxt än vi har just nu, för den är fri. Det händer ingenting
            med den här regeringen när det gäller vargfrågan. Vill du att
            antalet vargar ska minska får du nog rösta fram en ny regering.
          </note>
          <note>
            Miljöministern talar om regional förvaltning. Jag håller med.
            Det är jätteviktigt. Det är viktigt att viltvårdsdelegationerna
            får möjlighet att vara med och besluta. Men om Naturvårdsverket
            går ut och säger att man får skjuta av max 5 procent av stammen
            i varje län, vad har då delegationen för roll? Det spelar ju då
            ingen roll vad den beslutar, för man kan ändå aldrig ha en beståndsreglerande
            jakt.
          </note>
          <note>
            Vad innebär detta för det mellersta förvaltningsområdet? Vissa
            har tolkat det som att ingen jakt över huvud taget kan ske där
            förrän man har 30 vargar i norr och 30 i söder. Är signalen från
            regeringen att vi ska ha fri tillväxt i fem år? Det är inte hållbart.
            Det är verkligen inte vad regeringen säger när man är ute och
            diskuterar. Då försöker man framstå som handlingskraftig och säger
            att man står på landsbygdsbefolkningens sida. Nu vet vi bättre.
          </note>
          <note>
            Det är fult att säga att någon ljuger. Men i den här frågan skulle
            jag vilja säga att regeringen använder en mycket kvalificerad
            form av flexibel sanning när man talar om rovdjursförvaltning.
            Faktum kvarstår: Ingenting har hänt i vargfrågan under den tid
            ni har suttit vid makten.
          </note>
          <note type="speaker">
            Anf. 171 ISAK FROM (S):
          </note>
          <note>
            Herr talman! I den här frågan och många andra är det tydligt
            och klart att blockpolitiken har varit skadlig för Sverige, för
            landsbygden och för en hållbar rovdjurspolitik.
          </note>
          <note>
            Känner vargen att det är okej att etablera sig? Vargen kommer
            ju att etablera sig där det finns mat och den känner sig trygg.
            Om då Sveriges myndigheter signalerar att vargen borde känna sig
            trygg i ett visst område innebär det att det finns mat och trygghet
            där och att vi kommer att få föryngringar. Det kommer att ge konsekvenser.
          </note>
          <note>
            I det här fallet är frågan om det ska vara föryngringar inom
            renbetesområdet eller inte. Vi tycker inte det.
          </note>
          <note>
            Miljöministern borde, i stället för att fundera på två partier
            som inte är närvarande här och i vilken mån de ska få något inflytande,
            fundera på vad hon här och nu kan göra. Lena Ek är miljöminister
            och ansvarig för de här frågorna här och nu, och det är här och
            nu som man behöver vidta åtgärder. En ny regering kommer säkert
            också att behöva vidta åtgärder – det är jag helt övertygad om
            – speciellt om man har låtit det bli en etablerad sanning att
            det är bra med föryngringar av varg i renbetesområdet.
          </note>
          <note>
            Centerpartiet kommer att ha en del att svara för när det gäller
            landsbygdsutvecklingen om man inte vidtar några åtgärder. I Värmland
            är det, precis som miljöministern själv uttalade, bråttom. Där
            måste det vidtas åtgärder. Vi vill inte hamna i en situation där
            vi ska ha omfattande skyddsjakt på varg i renbetesområdet för
            att vi har tillåtit tillväxt av varg där.
          </note>
          <note type="speaker">
            Anf. 172 STAFFAN DANIELSSON (C):
          </note>
          <note>
            Herr talman! Riksdagen har lagt fram bestämda mål för rovdjursförvaltningen.
            Där har Lena Ek lyckats samla en riksdagsmajoritet kring ett väldigt
            bra beslut.
          </note>
          <note>
            Sedan finns det för mycket vargar i Sverige nu. Det är vi alla
            medvetna om. Avskjutningen måste komma i gång. Men det finns hinder
            i dessa frågor. Det är komplicerade frågor. Det finns naturskyddsföreningar
            med klagorätt, det finns ett EU med domstolar, och det finns myndigheter
            som man måste få att jobba som de ska. Detta går inte över en
            natt.
          </note>
          <note>
            Detta jobbar miljöministern med, och jag är väldigt trygg i att
            riksdagens mål ska bli uppfyllda. Det är bra att Socialdemokraterna
            och Helén Pettersson har den inriktningen också.
          </note>
          <note>
            Helén Pettersson sade något intressant: En ny regering – det
            ska du kunna lita på, Staffan Danielsson – kommer att minska vargstammen
            rejält. Det var ungefär så jag uppfattade det hon sade. Det är
            mycket stora ord. Det är alldeles utmärkt om Socialdemokraterna
            står för detta, och det hoppas jag. Men om en eventuell regering
            kommer till där Socialdemokraterna förlitar sig på stöd från Miljöpartiet
            och Vänsterpartiet är det ett faktum att de partierna vill ha
            många fler vargar än i dag. Om Helén Pettersson har rätt och dessa
            partier kommer att bli helt överkörda är ingen gladare än jag.
            Jag hoppas det, men jag tror inte att jag kan lita på det.
          </note>
          <note type="speaker">
            Anf. 173 Miljöminister LENA EK (C):
          </note>
          <note>
            Herr talman! Minnet är kort, särskilt när det närmar sig val.
            Jag vill påminna om hur skyddsjaktsreglerna såg ut under den socialdemokratiska
            regeringen. Då hade man inte rätt till skyddsjakt efter första
            anfallet, utan det var strängare regler än för nödvärn i brottsbalken.
            Man skulle kunna bevisa att ett rovdjur hade anfallit två gånger
            innan man fick använda skyddsjakt.
          </note>
          <note>
            I dag har vi skyddsjaktsregler på plats. Vi har också ett institut
            och möjlighet för förebyggande skyddsjakt när man ser ett kritiskt
            beteende. Det är väldigt viktigt för enskilda människor, och jag
            tycker att det är en rättssäkerhetsgaranti.
          </note>
          <note>
            Vi har också en annan hantering när en varg har skjutits än vad
            som var fallet innan. Det betraktas inte som ett grovt brott utan
            som ett anmälningsbrott i likhet med skattelagstiftningen, vilket
            gör att vi har samma slags regler för händelser av samma grad.
          </note>
          <note>
            Vi har förbättrat genetiken. Vi har satt in en regional förvaltning.
            Vi har konstaterat att vi har uppfyllt alla de kriterier som EU-kommissionen
            uppställer för gynnsam bevarandestatus, och därmed ska vi kunna
            sköta förvaltningen av vår samlade svenska rovdjursstam i Sverige
            själva. Vi har höjt ersättningen, också för förebyggande åtgärder,
            och vi har nu satt i gång den regionala förvaltningen.
          </note>
          <note>
            Den här diskussionen handlar egentligen om något som ännu inte
            har hänt. I några områden har man ju föreslagit vissa nivåer och
            ska precis börja den regionala diskussionen, och i några områden
            har man ännu inte ens fått förslag om hur det ska se ut. Vi har
            dessutom sett till att SLU har ett uppdrag att titta på den socioekonomiska
            situationen för företag på landsbygden och samvariationen med
            rovdjursstammarna.
          </note>
          <note>
            Allt detta har hänt under de senaste tre åren. Jag tycker att
            det visar att det finns en ambition att se till att man ska kunna
            både leva och bo på landsbygden och samtidigt ha gynnsam bevarandestatus
            för våra fem stora rovdjur. Det är dit vi har syftat hela tiden.
            Nu börjar så sakta systemet att rulla ut, och det ska bevisa sig
            självt under de närmaste två åren.
          </note>
          <note>
            Överläggningen var härmed avslutad.
          </note>
          <note>
            32 § Svar på interpellation 2013/14:532 om bisfenol A
          </note>
          <note type="speaker">
            Anf. 174 Miljöminister LENA EK (C):
          </note>
          <note>
            Herr talman! Matilda Ernkrans har frågat mig i vilka fall jag
            kan se att de krav som anges i propositionen i fråga om införandet
            av nationella förbud på kemikalieområdet kan uppfyllas. Frågan
            handlar mer specifikt om förutsättningarna för att införa ett
            nationellt förbud mot bisfenol A.
          </note>
          <note>
            Frågan om begränsningar av bruket av bisfenol A i Sverige har
            varit uppe i kammaren flera gånger under riksmötet, bland annat
            i samband med riksdagens behandling av den nya kemikaliepropositionen
            den 26 mars i år och i interpellationer och skriftliga frågor.
          </note>
          <note>
            De förutsättningar som interpellanten själv nämner är alla viktiga
            faktorer som det måste tas hänsyn till. Kemikaliereglerna är i
            hög grad harmoniserade inom EU, vilket innebär att utrymmet för
            nationella särregler är begränsat. Detta betyder att Sverige behöver
            verka inom EU i första hand för att vidareutveckla lagstiftningen
            inom området, vilket också är mest effektivt för att åstadkomma
            en riskminskning. I undantagsfall kan Sverige ha anledning att
            överväga nationell lagstiftning inom det icke-harmoniserade området
            för att skydda människors hälsa eller miljön, vilket kan fungera
            som en hävstång och följas av reglering på EU-nivå eller globalt.
            Det finns flera exempel där Sverige har infört nationella förbud
            eller andra regleringar för ämnen och användningsområden som senare
            har följts av en EU-reglering eller en reglering på global nivå.
          </note>
          <note>
            Regeringen delar inte alltid kommissionens bedömning av den harmoniserande
            verkan av vissa regler, och det har vi varit mycket tydliga med
            mot kommissionen.
          </note>
          <note>
            Jag vill också klargöra att det under tiden mellan debattartikeln
            i Svenska Dagbladet och regeringens proposition På väg mot en
            giftfri vardag – plattform för kemikaliepolitiken kom ett förhandsavgörande
            i EU-domstolen som begränsar EU:s medlemsstaters handlingsutrymme
            när det gäller att nationellt reglera användningen av farliga
            ämnen.
          </note>
          <note>
            När det gäller användning av bisfenol A är vår preliminära bedömning
            att det på basis av vetenskaplig grund finns ett visst utrymme
            för nationella begränsningar. En sådan skulle kunna vara ett förbud
            mot användning av bisfenol A i tvåkomponentsepoxi vid relining
            av dricksvattenrör, i enlighet med Kemikalieinspektionens förslag.
            Först efter att ha inhämtat remissinstansernas synpunkter kan
            dock regeringen ta slutlig ställning till om det är önskvärt och
            lämpligt att gå vidare med ett nationellt förbud, på sedvanligt
            sätt.
          </note>
          <note>
            Det var också mot bakgrund av de komplexa förutsättningar vi
            har för nationell reglering som jag tog initiativ till regeringens
            beslut att tillsätta en särskild utredare med uppdraget att kartlägga
            förekomsten av bisfenol A i varor och att ge förslag på åtgärder
            för att minska exponeringen för bisfenol A, särskilt för barn,
            ungdomar och kvinnor i fertil ålder. Jag ser fram emot ett gediget
            underlag från utredaren före årsskiftet, som gör att vi kan gå
            vidare med denna fråga.
          </note>
          <note type="speaker">
            Anf. 175 MATILDA ERNKRANS (S):
          </note>
          <note>
            Herr talman! I denna ganska sena timma vill jag ta tillfället
            i akt att här i riksdagens kammare försöka förstå lite mer vad
            det här kan handla om och gå lite djupare in på vad det är som
            egentligen händer på Regeringskansliet under den nuvarande regeringen,
            den regeringskonstellation som vi har haft de senaste åtta åren
            i Sverige.
          </note>
          <note>
            Vad är det som gör att det inte blir aktiva åtgärder som på riktigt
            hade kunnat betyda färre farliga kemikalier i vår vardag? Det
            handlar om ett förbud mot bisfenol A i livsmedelsförpackningar
            som kommer i kontakt med mat. Det finns ju en majoritet för det
            i riksdagens kammare. Vad är det som gör att förslag om en sådan
            aktiv åtgärd, som på riktigt plockar bort hormonstörande ämnen
            från vår vardag, inte kommer fram?
          </note>
          <note>
            Ministern säger att bisfenol A har varit uppe vid flera tillfällen
            det senaste året. Jag kan berätta för miljöministern att engagemanget
            när det gäller att förbjuda och plocka bort det hormonstörande
            ämnet bisfenol A går mycket längre tillbaka i tiden.
          </note>
          <note>
            Jag själv kan konstatera att en av de första miljödebatter som
            jag hade i Sveriges riksdag, som ordförande i miljö- och jordbruksutskottet,
            hade jag i december 2010. Då sade jag: Vi har länge påtalat att
            det behövs ett förbud mot bisfenol A i nappflaskor och andra livsmedelsförpackningar
            som har direktkontakt med mat. Då hade jag tagit över stafettpinnen
            från andra socialdemokrater som tidigare hade drivit den här frågan.
            Det här var i december 2010.
          </note>
          <note>
            Frågan har alltså inte bara varit uppe ett antal gånger det senaste
            året, utan den har varit uppe i ganska många år, under nästan
            alla år som den nuvarande regeringen har haft makten i Sverige.
          </note>
          <note>
            Och turerna om hur vi ska ha det med det hormonstörande ämnet
            bisfenol A i Sverige är minst sagt förvirrande. Först meddelade
            miljöministern i en debattartikel i Svenska Dagbladet att ämnet
            ska förbjudas i Sverige. Sedan kom regeringens kemikalieproposition,
            där tankarna om ett nationellt förbud i syfte att driva på i EU
            hade tonats ned.
          </note>
          <note>
            Regeringen säger att förbud i EU är nödvändiga, och regeringen
            ska driva på för tuffare regleringar när det gäller hormonstörande
            ämnen i EU. Man skriver också att nationella förbud kan leda till
            åtgärder på EU-nivå. Men man bestämmer sig inte för att till Sveriges
            riksdag faktiskt lägga fram förslag om en åtgärd: att man ska
            förbjuda bisfenol A i livsmedelsförpackningar som kommer i kontakt
            med mat – då inkluderar vi också vattenrör. Man bestämmer sig
            för att inte lägga fram det förslaget till Sveriges riksdag, trots
            att vi vet att det finns en majoritet i Sveriges riksdag som är
            för att man ska förbjuda bisfenol A.
          </note>
          <note>
            Däremot har man en lång uppräkning i fråga om när man ska kunna
            överväga ett nationellt förbud: i undantagsfall, med hänsyn till
            effekter för företagens konkurrenskraft, med hänsyn till den inre
            marknadens funktion, när det är proportionellt, om det endast
            är på icke-harmoniserade områden och bara om det behövs för att
            skydda människors hälsa och miljö.
          </note>
          <note>
            I vilka fall kan miljöministern se att de krav som hon själv
            har angett i sin egen proposition, och som jag redovisar här,
            uppfylls?
          </note>
          <note type="speaker">
            Anf. 176 Miljöminister LENA EK (C):
          </note>
          <note>
            Herr talman! Ärade ledamöter! När det gäller kemikalier och farliga
            ämnen är det nog så att Matilda Ernkrans inte ska lägga den mesta
            tiden på kremlologi över vad som händer i Regeringskansliet utan
            på vad som händer i EU-kommissionen.
          </note>
          <note>
            Jag har som EU-parlamentariker diskuterat frågan om bisfenol
            i flera år. Jag var med och såg till att vi drev igenom det europeiska
            förbudet mot bisfenol A i nappflaskor och nappar. Det gynnar inte
            bara svenska barn, utan barn i hela Europa.
          </note>
          <note>
            Sverige har också sedan ett par år ett förbud mot bisfenol A
            i barnmatsburklock, och vi har nu på remiss ett material om bisfenol
            i reliningprodukter för vattenledningsrör – det är alltså när
            man lägger plast inuti rören i stället för att byta ut dem när
            man ska renovera.
          </note>
          <note>
            Problemet är, när det handlar om de här frågorna, att området
            är harmoniserat och att vi har oerhört svårt att få EU att gå
            vidare. European Food Safety Authority, Efsa, den europeiska matsäkerhetsmyndigheten,
            har väldigt mycket industriintressen i sig. I kommissionen är
            man inte överens. EU-domstolen har i ett uttalande med rättslig
            kraft påpekat att Finland inte får gå före. Danmark har varit
            tvunget att dra tillbaka en större reform på det här området,
            och vi har uppenbara problem med att få svenska beslut notifierade,
            vilket innebär att vi på flera områden nu går emot kommissionen
            på ett väldigt tydligt sätt och tar striden just för att kunna
            göra de här sakerna. Det här är krångligt att förklara, men det
            måste gå, för det är där vi måste ta den stora striden när det
            gäller bisfenolerna.
          </note>
          <note type="speaker">
            Anf. 177 MATILDA ERNKRANS (S):
          </note>
          <note>
            Fru talman! Att den nuvarande regeringen i den konstellation
            av partier som har varit de senaste åtta åren i Sverige har sett
            problem och lagt fram otaliga resonemang om krånglet när det gäller
            att på riktigt plocka bort det hormonstörande ämnet bisfenol A
            från vår vardag vet vi. Det har vi hört under åtta års tid. Det
            har varit nya förklaringar och nya bedyranden varje gång vi har
            debatterat och lyft fram denna fråga.
          </note>
          <note>
            Som jag sade är bisfenol A ett hormonstörande ämne. Det har visat
            sig att det i mycket små doser kan ge effekt på hälsan. Det var
            därför den europeiska myndigheten Efsa sänkte gränsvärdet från
            50 mikrogram per kilo kroppsvikt till 5 mikrogram – alltså en
            mycket kraftig skärpning.
          </note>
          <note>
            Detta vill jag speciellt rikta till medlemmarna i den regering
            vi har nu som är moderater och som har varit väldigt glada och
            tyckt att Efsa har blåst faran över: Det har de verkligen inte
            gjort. De har skärpt gränsvärdet från 50 till 5.
          </note>
          <note>
            Bisfenol A påverkar människors hormonproduktion, och det är ganska
            enkel kemi. Det liknar det kvinnliga könshormonet och kan därför
            ta dess plats. Speciellt barn och foster är känsliga. Då räcker
            det inte att förbjuda bisfenol A i nappflaskor eller barnmatslock
            – det finns ju i tusentals andra matförpackningar och i vatten
            där vattenledningarna har relinats. Detta är anledningen till
            att vi länge har drivit att bisfenol A ska förbjudas i alla förpackningar
            som kommer i kontakt med mat.
          </note>
          <note>
            Självklart kan detta vara kontroversiellt i EU eftersom vi har
            en gemensam politik och gemensamma regler. Men vi menar att det
            är viktigt att vi ansluter oss till de länder som också vill förbjuda,
            för att öka trycket på kommissionen att ta fram ett förslag som
            gäller hela EU.
          </note>
          <note>
            Det jag gärna skulle vilja ha några ord och kommentarer om är
            det jag inledde med: Vad är det egentligen som händer på Regeringskansliet?
            Centerpartisten Lena Ek gick som sagt ut på Svenska Dagbladets
            debattsida och sade att man vill ha ett förbud, och sedan kom
            miljöminister Lena Ek med en kemikalieproposition från den nuvarande
            regeringen där man aktivt väljer att inte gå fram med ett förbud
            mot bisfenol A.
          </note>
          <note>
            Vad är det egentligen som händer där inne på Regeringskansliet?
            Vad är det som gör att aktiva åtgärder som på riktigt hade kunnat
            betyda mindre kemikalier i vår vardag och som vi vet att det finns
            en majoritet i kammaren för att förbjuda inte kommer fram? Det
            är ju inte så att minoritetsregeringen behöver vara orolig för
            att inte få igenom sin politik. Den hade fått igenom sin politik
            – det finns en majoritet i Sveriges riksdag för att förbjuda bisfenol
            A.
          </note>
          <note>
            Vad är anledningen till att dessa förslag inte kommer fram? Jag
            vill gärna ge Lena Ek möjligheten att svara på den frågan.
          </note>
          <note type="speaker">
            Anf. 178 Miljöminister LENA EK (C):
          </note>
          <note>
            Fru talman! Det blir lite parodiskt att ha en sådan här interpellationsdebatt
            när man tänker bort hela det europeiska systemet på ett område
            som är harmoniserat. Det ger oss möjligheter men begränsar också
            vad vi kan göra. Jag har försökt att förklara detta många gånger
            – möjligen är pedagogiken inte hundraprocentig.
          </note>
          <note>
            Vi kan konstatera att Frankrikes bisfenolförslag ligger på is
            och att Danmark fick dra tillbaka sitt förslag för att de insåg
            att de skulle få backning på det. Vi samarbetar mycket och testar
            olika arbetsmetoder. Från svensk sida har vi valt att gå fram
            med olika produktgrupper där just bisfenol A används mest och
            där det finns störst fara. Vi försöker hitta en vetenskaplig dokumentation
            i dossiererna som gör att våra förslag håller vid en EU-prövning
            så att vi inte ska behöva göra som Danmark och Frankrike har tvingats
            göra.
          </note>
          <note>
            Förutom bisfenol försöker vi titta lite bredare på hormonstörande
            ämnen. Där har vi krävt att kommissionen ska gå vidare med en
            EU-strategi och att det här ska förstärkas och komma in i Reach.
            Vi ser till att vi lägger in hormonstörande ämnen i dossiererna
            till Europeiska kemikaliemyndigheten så att vi på det viset minskar
            antalet sådana ämnen.
          </note>
          <note>
            Vi har startat en diskussion om att man ska kunna förbjuda dessa
            ämnen gruppvis eftersom vi ser att när lagstiftarna förbjuder
            bisfenol A ändrar industrin den kemiska sammansättningen hos en
            molekyl. Jag brukar säga att det blir ett långt bisfenolalfabete
            – man är väl framme vid bisfenol S nu. Vi ska alltså kunna hantera
            denna fråga i Europas harmoniserade lagstiftning genom grupphantering
            av ämnen.
          </note>
          <note>
            När det gäller områden som är harmoniserade hjälper det inte
            att det finns fler partier i Sveriges riksdag. Det som det handlar
            om är hur vi får igenom dessa förbud på europeisk nivå. De stora
            övergripande sakerna kommer först. I steg två handlar det om hur
            vi får enskilda nationella förbud godkända så att vi inte hamnar
            i samma situation som Danmark och Frankrike. Det är vad det är
            frågan om. Det handlar om arbetssättet i Bryssel. Där vågar jag
            påstå att vi är oerhört aktiva.
          </note>
          <note>
            Det sista exemplet på att vi verkligen tar detta på allvar är
            att vi inte kommer vidare förrän vi har vetenskapliga kriterier
            när det gäller biocidförordningen. Det påverkar hur vi kan arbeta
            för att förbättra kemikalieregleringen – Reach – inom EU. Om kommissionen
            inte lägger fram de vetenskapliga kriterier som behövs enligt
            reglerna kan vi inte gå vidare med vare sig nationella förslag
            eller EU-förslag. Där är vi stoppade just nu på grund av att kommissionen
            har satt en propp i dörren.
          </note>
          <note>
            Det innebär att vi har bestämt oss för att stämma kommissionen
            för passivitet, just för att komma vidare både med europeiska
            förbättringar och nationella förslag. Det är vad det handlar om.
            Det kan jag gärna försöka förklara en gång till om det behövs.
          </note>
          <note type="speaker">
            Anf. 179 MATILDA ERNKRANS (S):
          </note>
          <note>
            Fru talman! Det är miljöministern, inte jag, som har problem
            med trovärdigheten när det gäller kemikaliefrågorna. Detta gäller
            den nuvarande regeringen och miljöministern själv.
          </note>
          <note>
            För det kan ju inte vara så att det är okej för miljöministern
            och centerpartisten Lena Ek att hävda att det ska vara ett nationellt
            förbud mot bisfenol A i den harmoniserade EU-kemikaliepolitiken.
            Miljöministern och centerpartisten Lena Ek har ju hävdat att det
            skulle vara ett nationellt förbud mot bisfenol A. Sedan hanterades
            frågan av den nuvarande regeringen i Regeringskansliet, och ut
            kom en kemikalieproposition där samma miljöminister säger att
            det nu inte är aktuellt med ett förbud.
          </note>
          <note>
            Jag hade hoppats få en liten hint om detta. Vad är det som händer
            på Regeringskansliet när man som miljöminister, trots att det
            faktiskt är möjligt att lägga fram en aktiv åtgärd på riksdagens
            bord som på riktigt plockar bort ett hormonstörande ämnen från
            vår vardag, väljer att låta bli?
          </note>
          <note>
            Det är inte jag som har problem med trovärdigheten i den här
            frågan. Det är miljöministern och den nuvarande regeringen. Om
            ministern inte vill svara på de frågorna får hon gärna svara på
            min inledande fråga i interpellationsdebatten: Finns det några
            fall där miljöministern gör bedömningen att man kan uppfylla alla
            de om och men som hon redovisar i propositionen och där man skulle
            kunna gå före med nationella förbud?
          </note>
          <note type="speaker">
            Anf. 180 Miljöminister LENA EK (C):
          </note>
          <note>
            Fru talman! Den kemikalieproposition som alliansregeringen har
            lagt innebär en helt ny, mycket tuffare kemikaliepolitik där vi
            anvisar arbetssätt både för att gå vidare med strategin för en
            giftfri vardag med särskilt fokus på barn, där Kemikalieinspektionen
            precis häromdagen har lagt fram handlingsplanen för de närmaste
            sex åren, där vi redovisar hur vi ska hantera och försöka åtgärda
            bristerna i den europeiska kemikalielagstiftningen och där vi
            redovisar att vi kan, vill och ska gå före med nationella förbud
            där det behövs. Det är bara att läsa propositionen, för dem som
            är intresserade.
          </note>
          <note>
            Sedan kan man titta på hur man åtgärdar enskilda frågor. Ingen
            kan resonera bort – och alla partier måste ta hänsyn till – den
            europeiska regleringen på ett harmoniserat område. Det innebär
            att man ibland inte kan och inte får godkänt för nationella ambitioner.
            Det innebär inte att man inte testar. Det innebär inte att man
            inte försöker. Men det innebär att det tar tid. Det är något som
            vi var medvetna om när vi röstade för den europeiska kemikalieregleringen.
          </note>
          <note>
            Det finns i dagsläget bara ett land i Europa som lägger in fler
            dossierer till den europeiska kemikaliemyndigheten. Sverige är
            det land som har gått före när det gäller att få fram regler för
            hormonstörande kemikalier och grupphantering, som stämmer kommissionen
            och har nationella förbud på plats som vi har lyckats lotsa igenom
            lagstiftningen. Det är unikt i den europeiska kemikaliepolitiken.
          </note>
          <note>
            Överläggningen var härmed avslutad.
          </note>
          <note>
            33 § Svar på interpellationerna 2013/14:505 och 516 om framtiden
            för försvarsmusiken
          </note>
          <note type="speaker">
            Anf. 181 Försvarsminister KARIN ENSTRÖM (M):
          </note>
          <note>
            Fru talman! Tina Ehn har frågat kultur- och idrottsministern
            om möjligheten till en grundlig utredning av försvarsmusiken,
            dess roll för kulturarvet och möjligheter för ett nationellt uppdrag,
            innan beslut med omfattande konsekvenser tas. Tina Ehn har även
            frågat kultur- och idrottsministern hur hon avser att säkerställa
            att det kulturarv som Marinens Musikkår utgör ska leva vidare
            samt hur kultur- och idrottsministern ser på den förlust som blir
            i både bredd och uppdrag för hela landet utifrån ett eventuellt
            beslut om nedläggning av Marinens Musikkår.
          </note>
          <note>
            Gunilla Carlsson har frågat kultur- och idrottsministern hur
            kultur- och idrottsministern tänker agera för att bevara det viktiga
            kulturarv som Marinens Musikkår utgör samt om kultur- och idrottsministern
            ser en lösning i att flytta över ansvaret för Marinens Musikkår
            till Kulturdepartementet.
          </note>
          <note>
            Arbetet inom regeringen är så fördelat att det är jag som ska
            svara på interpellationerna.
          </note>
          <note>
            Den 29 januari i år besvarade jag en fråga om Marinens Musikkår
            av Tina Ehn, fråga 2013/14:333.
          </note>
          <note>
            Regeringen styr Försvarsmaktens verksamhet genom myndighetens
            instruktion och regleringsbrevet samt enskilda regeringsbeslut.
            Försvarsmakten ska enligt sin instruktion, förordningen (2007:1266)
            med instruktion för Försvarsmakten, medverka i statsceremonier.
            Detta innebär bland annat att försvarets Musikkårer ska spela
            vid högvaktsavlösningen och annan statsceremoniell verksamhet.
            Ett annat exempel är riksdagens öppnande.
          </note>
          <note>
            Av Försvarsmaktens instruktion framgår också att Försvarsmaktens
            grundorganisation består av de organisationsenheter som anges
            i bil. 1 till förordningen. Vidare framgår att Försvarsmakten
            bestämmer sin egen grundorganisation i de delar den inte är reglerad
            i förordningen.
          </note>
          <note>
            Regeringen har på detta sätt fastställt ramen för försvarsmusikens
            verksamhet. Inom denna ram är det Försvarsmakten som bestämmer
            hur verksamheten ska bedrivas.
          </note>
          <note type="speaker">
            Anf. 182 TINA EHN (MP):
          </note>
          <note>
            Fru talman! Jag får tacka för att vi får tillfälle att lyfta
            fram den här frågan med försvarsministern här och nu, och jag
            tackar för svaret. Jag har också hört att det har kommit ett besked
            i dag, men det kanske vi får höra mer om.
          </note>
          <note>
            Jag ställde de tre frågorna i min interpellation till kultur-
            och idrottsministern om en grundlig utredning om försvarsmusikens
            roll för kulturarvet och möjligheter för ett nationellt uppdrag.
            Jag frågade även kultur- och idrottsministern hur hon avser att
            säkerställa kulturarvet som Marinens Musikkår utgör. Jag ställde
            också frågan om den förlust som kan bli i både bredd och uppdrag
            för hela landet utifrån ett eventuellt beslut om nedläggning av
            Marinens Musikkår.
          </note>
          <note>
            Jag fick svar i dag. Jag upplever det som att Försvarsmakten
            själv bestämmer hur verksamheten ska bedrivas. Men i dag kom det
            ut i kulturnyheterna att man var beredd att tillsätta en utredning.
            Jag hoppas att få höra mer om det. I så fall är det något positivt.
            Det svar som jag fått är annars egentligen inget svar på någon
            av de här frågorna, och det bekymrar mig.
          </note>
          <note>
            Marinens Musikkår, med sin musik, sina musiker och den tradition
            som de bär med sig, är en verksamhet som har funnits i flera hundra
            år. Det är ett blåsmusikaliskt kulturarv. Man är en förebild.
            Man är professionell och har en roll att fylla. Man brukar säga
            att försvarsmusiken vilar på två ben: musik i staten och musik
            till Försvarsmakten. Det är lite olika delar, om jag har förstått
            det hela rätt.
          </note>
          <note>
            Den del som handlar om musik i försvaret har ett uppdrag att
            spela på olika platser i olika sammanhang runt om i landet. Musik
            till staten är den som spelas vid slottet, alltså spelas i Stockholm.
            Det vore en brist för framtiden om den professionella musiken
            försvann. Det är så pass anmärkningsvärt att det pågår en kamp
            – och har gjort i flera år – för att rädda Marinens Musikkårs
            verksamhet.
          </note>
          <note>
            Därför tycker jag att det hade varit intressant att få höra om
            det är en utredning på gång. Om vi kan få till stånd en sådan
            vore det intressant att få reda på det. Det är trots allt över
            30 000 namnunderskrifter från personer som har varit upprörda
            över det hot som finns. Det är en stor grupp människor. Det är
            många som har ställt sig bakom det här kulturarvet och den professionella
            musik som finns.
          </note>
          <note>
            Jag som kulturpolitiker lyfter fram den här frågan ur ett kulturpolitiskt
            perspektiv och känner att det naturligtvis är en liten del i hela
            försvarets verksamhet, men det är en otroligt viktig del i det
            som handlar om kulturutbyte. Det var också därför som jag riktade
            min interpellation till kulturministern.
          </note>
          <note>
            Jag är mycket intresserad av att höra om det kommer fram något
            mer i dag. Jag tycker att det civila musiklivet och försvarsmusiken
            är starkt sammankopplade och en del av det kulturarv som är viktigt
            att lyfta fram, utveckla och bevara.
          </note>
          <note>
            Anf. 183 GUNILLA CARLSSON i Hisings Backa (S):
          </note>
          <note>
            Fru talman! Tack, försvarsministern, för svaret, men jag är lite
            besviken över det svar som jag har fått. Det fanns en anledning
            till att jag valde att ställa frågan just till kulturministern.
            Det kan man förstå när man hör de frågeställningar som jag tog
            upp.
          </note>
          <note>
            Svaret är tyvärr likalydande med ett svar som hon tidigare har
            gett till de ledamöter som har ställt frågor om Marinens Musikkår
            och försvarsmusikens överlevnad. Jag ville få frågan utifrån ett
            annat perspektiv, det kulturpolitiska perspektivet, och därför
            valde jag att ställa interpellationen till kulturministern.
          </note>
          <note>
            Det som jag ville lyfta fram var hur hon ser på fortlevnaden
            av den musikgenre som försvarsmusiken står för och det levande
            kulturarv som den också är. Marinens Musikkår är en av landets
            äldsta orkestrar med anor från 1680-talet. För mig utgör den en
            viktig del av vårt levande kulturarv.
          </note>
          <note>
            Tyvärr har kulturministern inte velat svara på denna fråga. Jag
            kan inte tolka det på något annat sätt än att hon inte verkar
            vara speciellt intresserad av att bevara försvarsmusiken och inte
            heller Marinens Musikkår.
          </note>
          <note>
            Men i dag har vi kunnat ta del av ett besked via Kulturnytt där
            försvarsministern inte har sagt det som hon har sagt till oss
            i kammaren eller i det svar som har skickat till oss, utan nu
            säger ministern att hon är beredd att tillsätta en utredning om
            försvarsmusiken. Jag är lite förvånad att ministern inte ger oss
            detta besked i kammaren i dag. Det är precis det som våra frågeställningar
            handlar om. Ministern väljer att framföra samma svar som hon skickade
            till oss i går och som inte stämmer överens med det som hon säger
            i dag.
          </note>
          <note>
            Jag är jätteglad för att försvarsministern i dag har gått ut
            och sagt att man vill tillsätta en sådan utredning. Det är det
            som försvarsmusiken själv har lyft fram.
          </note>
          <note>
            I dag hoppas jag också få höra från ministern hur man ser på
            denna utredning. Vad kommer utredningen att behandla? Vilka direktiv
            ska den få? Har det varit någon dialog mellan försvarsministern
            och kulturministern i denna fråga? Är man beredd att ta ett gemensamt
            ansvar både från försvar och från kultur? Finns det någon tanke
            om att Marinens Musikkår ska få ett nationellt uppdrag på något
            sätt? Har man diskuterat att man kanske ska flytta över försvarsmusiken
            till Kulturdepartementet?
          </note>
          <note>
            Det finns jättemånga frågor som jag hoppas att vi ska få svar
            på i dag från försvarsministern, så att ingen när vi lämnar denna
            kammare om en stund ska behöva känna en oro över vad som händer
            utan att det nu kommer att tillsättas en utredning och att man
            tar denna fråga på största allvar. Jag hoppas alltså att vi om
            en liten stund ska få klarhet i denna fråga.
          </note>
          <note type="speaker">
            Anf. 184 GUSTAV NILSSON (M):
          </note>
          <note>
            Fru talman! Dessa två interpellationer handlar om Marinens Musikkår
            och dess framtid. Det är en fråga som engagerar väldigt många
            människor och väcker starka och berättigade känslor.
          </note>
          <note>
            I världsarvsstaden Karlskrona, med traditioner från den svenska
            marinen, är Marinens Musikkår ett omistligt ansikte utåt. År 1680
            erhöll Karlskrona sina stadsrättigheter, och 1685 omnämns Marinens
            Musikkår för första gången i dessa sammanhang. Sedan dess har
            man verkat obrutet. Om jag minns rätt är det endast Kungliga Hovkapellet
            som är äldre bland orkestrar.
          </note>
          <note>
            Marinens Musikkår är en av tre professionella musikkårer med
            ett trettiotal heltidsanställda yrkesmusiker. Förutom uppdrag
            inom försvaret bedriver Marinens Musikkår omfattande konsertverksamhet
            riktad till många olika målgrupper. Deras framträdanden håller
            mycket hög internationell klass och hög konstnärlig kvalitet.
            De lovordas av såväl nationella som internationella bedömare och
            framställs ofta som en av världens bästa militärmusikkårer. De
            är viktiga för kommande musikgenerationer och inspirerar ungdomar
            till att bli musiker.
          </note>
          <note>
            Marinens Musikkår bidrar därför med både musik och lärande och
            bidrar starkt till den kulturella välfärden i samhället. De sprider
            glädje och inspiration, marknadsför Sverige och ger pr för försvaret
            och dess verksamhet.
          </note>
          <note>
            Marinens Musikkår är en viktig koppling mellan medborgarna och
            det svenska försvaret. Militärmusik har en förmåga att beröra
            och samla människor, skapa högtidsstämning i samband med musikframträdanden
            och länka ihop det civila samhället med det militära.
          </note>
          <note>
            Utgångspunkten måste vara att Marinens Musikkår utvecklas. Det
            måste bli slut på diskussionen om en avveckling. Vi har i Sverige
            en militär yrkesorkester, Marinens Musikkår, som tål en jämförelse
            med de främsta internationella militärmusikkårerna.
          </note>
          <note>
            I dag står många upp för Marinens Musikkår – ett stort antal
            kulturpersonligheter, högskolor, akademier, organisationer med
            flera. Det handlar om såväl nationellt som internationellt stöd.
            36 000 människor har skrivit på ett upprop för att rädda militärmusikkåren
            med obruten historia sedan 1685.
          </note>
          <note>
            Denna fråga är för omfattande för att den ska avgöras enbart
            utifrån Försvarsmaktens ekonomiska prioriteringar. Det civila
            musiklivet och försvarsmusiken är starkt sammankopplade. Detta
            bör inte vara en angelägenhet för Försvarsmakten utan i högsta
            grad en fråga som berör hur vi bevarar och utvecklar ett betydande
            musikaliskt kulturarv i Sverige.
          </note>
          <note>
            Det är viktigt att det kommer en utredning till stånd som syftar
            till att Marinens Musikkårs nationella uppdrag säkerställs, så
            att det militärmusikaliska kulturarvet får fortsätta att utvecklas.
            Dessutom borde militärmusikkårens organisatoriska tillhörighet
            i förhållande till kultur och försvar ses över i likhet med exempelvis
            lösningen för de maritima museerna.
          </note>
          <note>
            Jag välkomnar den utredning som försvarsministern har aviserat
            i dag. Det måste av direktiven framgå att Marinens Musikkår ska
            bevaras och utvecklas. Det måste vara utgångspunkten.
          </note>
          <note type="speaker">
            Anf. 185 KERSTIN HAGLÖ (S):
          </note>
          <note>
            Fru talman! Under mina tolv år i riksdagen har jag varit med
            om tre nedläggningshot för Marinens Musikkår. Försvarsministern
            och jag träffades här för bara några månader sedan i en interpellationsdebatt
            där jag tog upp frågan. Jag har under dessa år vid ett flertal
            tillfällen skrivit interpellationer och skriftliga frågor till
            kulturministern och till försvarsministern, och jag har motionerat
            tillsammans med min partivän Lars Wegendal som då – 2009 – satt
            i kulturutskottet om en oberoende utredning av försvarsmusiken.
            Det är det som är kärnan i allt detta.
          </note>
          <note>
            Nu vet jag inte hur jag ska tolka svaret från försvarsministern
            eftersom det redan i dag har kommit ett besked om en utredning.
            Därför blev jag något förvånad över försvarsministerns svar här.
            Det hade nog varit mer klädsamt om försvarsministern hade gått
            upp i talarstolen och direkt sagt att ni nu har tagit initiativ
            och att det kommer att tillsättas en utredning. Men är det så
            säger jag: Äntligen, tack! Det är glädjande om det är så. Jag
            vill gärna höra mer om detta.
          </note>
          <note>
            Det är ändå så att svensk militärmusik, militär blåsorkestermusik,
            inte kan ses som en angelägenhet enbart för Försvarsmakten. Det
            är en fråga i ett mycket större perspektiv, vilket många har tagit
            upp här tidigare. Det handlar om ett kulturarv.
          </note>
          <note>
            Därför måste man också se denna fråga ur ett kulturpolitiskt
            perspektiv. Om denna utredning ska tillsättas måste det vara en
            oberoende utredning. Man måste också se över uppdraget. Det går
            inte att ge ett uppdrag som innebär att man enbart ska se på det
            statsceremoniella eftersom det är en kulturpolitisk fråga.
          </note>
          <note>
            Försvarsmusiken i dag, Marinens Musikkår, gör mer än så. Detta
            är ett kulturarv för hela civilbefolkningen. Det är det som är
            kärnan i detta.
          </note>
          <note>
            Jag ser alltså gärna att det blir en oberoende utredning och
            att man också ser över uppdraget och inte enbart pekar på det
            statsceremoniella.
          </note>
          <note>
            Tänk så många barn och ungdomar Marinens Musikkår har glatt ute
            i skolorna! Tänk vilka förebilder de är för våra ungdomar som
            vill spela blåsinstrument och lära sig! Det är så att vi har ett
            kulturarv som annars dör ut. Inte är det så att vi politiskt skulle
            ta 325 år av kulturarv och säga att det inte är värt något för
            kommande generationer.
          </note>
          <note>
            Nu vill jag ställa en fråga till försvarsministern. Tycker försvarsministern
            att det här även är en kulturpolitisk fråga?
          </note>
          <note type="speaker">
            Anf. 186 STAFFAN DANIELSSON (C):
          </note>
          <note>
            Fru talman! Jag är förhoppningsfull inför den viktiga interpellationsdebatt
            som nu pågår. Jag vet att regeringen har jobbat intensivt med
            frågan, och en beslutsprocess är avslutad först när den är avslutad.
            Även jag har fått positiva signaler i den här frågan under min
            omvärldsspaning, och jag ser fram emot att lyssna på försvarsminister
            Karin Enströms nästa inlägg.
          </note>
          <note>
            Försvarsmusiken i Karlskrona har gamla anor, och verksamheten
            är betydelsefull i olika avseenden. Det är en försvarsmusikorkester,
            men den har givetvis även kopplingar till kulturen. Jag vill samtidigt
            säga att jag har respekt för de bedömningar Försvarsmakten gör
            i ett pressat budgetläge där effektiviseringar och besparingar
            – ofta smärtsamma sådana – sker på olika områden. Försvarsmaktens
            besked och analys vet vi ju, och det är en utgångspunkt. Men om
            frågan kan vidgas så att kulturaspekter, regionala aspekter, sponsoraspekter
            och så vidare tas in i bilden och så att det här utreds skulle
            det självfallet vara mycket positivt.
          </note>
          <note>
            Jag har jobbat för detta och fört fram de tankarna. Centerpartiets
            kommunalråd i Karlskrona, Mats Lindbom, har jag haft kontakt med;
            jag har varit nere flera gånger. Han driver också på i de här
            frågorna, vilket även andra i olika partier gör – säkert har man
            också inom regeringen och i försvarsministerns parti drivit på
            för detta. Jag har haft gott förtroende för försvarsministerns
            behandling av frågan, och jag ser som sagt med intresse fram emot
            hennes nästa inlägg.
          </note>
          <note type="speaker">
            Anf. 187 PETER JEPPSSON (S):
          </note>
          <note>
            Fru talman! Jag tänker inte vänta på ministerns nästa inlägg,
            utan jag tänker faktiskt börja med att tacka ministern för det
            svar jag tror att hon kommer att ge i det inlägget. Jag tackar
            för ett klokt och positivt beslut. Det är inte alltid man som
            ledamot i oppositionen framför ett tack till regeringen eller
            en minister, men jag vill göra det nu. Tack!
          </note>
          <note>
            Det besked jag tror kommer är positivt, för det är en utredning
            i linje med det vi i Socialdemokraterna har föreslagit och framfört.
            Marinens Musikkår har varit uppe till debatt i riksdagen vid ett
            antal tillfällen. Det är nu viktigt med en bredd i utredningen
            och uppdraget, så att det – som vi har hört av tidigare talare
            – inte handlar enbart om det statsceremoniella. Det gäller ju
            stödet till förbanden, musik till förbanden och den kulturella
            aspekten. Det gäller spelningar inom landets gränser, vilket faktiskt
            är rekryteringsfrämjande för Försvarsmakten, och spelningar utanför
            landets gränser, vilket ger ovärderlig pr för landet.
          </note>
          <note>
            Det är också viktigt, fru talman, med en oberoende utredning
            som inte har någon förutfattad mening när det gäller försvarsmusiken
            i allmänhet och Marinens Musikkår i synnerhet.
          </note>
          <note>
            Dagens besked tycker jag är mycket positivt, men om jag ska lägga
            lite smolk i glädjebägaren hade det varit ännu bättre om regeringen
            hade upphävt och skrotat regeringsbeslut 5 – RB5. Det är faktiskt
            upphovet till turbulensen inom Försvarsmakten och ute på förbanden,
            och det är sammankopplat med diskussionerna kring Marinens Musikkår
            och de besparingar man har talat om där.
          </note>
          <note>
            Att spara in ½ miljard i lönekostnader ställer nämligen till
            stora problem, även om besparingen nyligen har halverats. Man
            räknar med vakanser ombord på fartygen. Personal måste bemanna
            exempelvis Sjöstridsskolan, som får minska sin personal, och det
            blir ständiga vakanser. Det tycker jag att man måste ta med sig,
            för det här är egentligen en mycket djupare diskussion än den
            om Musikens Musikkår. Den är dock en stor del i det hela.
          </note>
          <note>
            Min vädjan är alltså att regeringen och försvarsministern ser
            över den ekonomiska del och de beslut som kommer att leda till
            en ohållbar situation för hela verksamheten framöver. Jag är helt
            övertygad om att vi tillsammans kan hitta konstruktiva lösningar.
            Jag kan konstatera att breda politiska överenskommelser gynnar
            försvars- och säkerhetspolitiken. Vi har sett exempel på detta
            med JAS Gripen och Kockums, och nu ser vi förhoppningsvis ett
            exempel på detta i det besked ministern i nästa runda ger om Marinens
            Musikkår och utredningen.
          </note>
          <note>
            Det visar att vi kan om vi vill. Det gäller bara att sträcka
            ut handen och komma överens. Jag är också säker på att medborgarna
            vill ha det så och respekterar dem som kan agera i samförstånd
            i dessa frågor, fru talman.
          </note>
          <note type="speaker">
            Anf. 188 Försvarsminister KARIN ENSTRÖM (M):
          </note>
          <note>
            Fru talman! Det råder ingen tvekan om det engagemang som finns
            för försvarsmusiken och Marinens Musikkår, och det ska vi självklart
            ta på stort allvar.
          </note>
          <note>
            Fru talman! Högvakten och merparten av försvarsmusiken bemannades
            fram till år 2009 av värnpliktig personal. Sedan 2010 bemannas
            Försvarsmakten av stående och kontrakterade förband med kontinuerligt
            och tidvis tjänstgörande personal, vilket har medfört förändrade
            förutsättningar för den statsceremoniella verksamheten.
          </note>
          <note>
            I budgetpropositionen för 2011 konstaterade regeringen att Försvarsmakten
            hade föreslagit att ett förband med särskild inriktning på statsceremoniell
            verksamhet och annan bevakningsverksamhet skulle inrättas – Livbataljonen.
            Åtgärden syftade till att organisera den statsceremoniella verksamheten
            på ett mer ändamålsenligt sätt. Inrättandet av förbandet kunde
            motiveras av behovet av att säkerställa både den statsceremoniella
            verksamheten och möjligheten att genomföra insatser med övriga
            förband.
          </note>
          <note>
            Regeringen tydliggjorde här sin avsikt att på några års sikt,
            när de stående och kontrakterade förbanden hade blivit uppfyllda
            av frivilligt rekryterad personal, genomföra en förnyad prövning
            av frågan om en ändamålsenlig lösning av den statsceremoniella
            verksamheten. Mot bakgrund av detta har jag – precis som har sagts
            tidigare här i dag, och precis som vi har kunnat se, höra och
            läsa i nyheterna – för avsikt att tillsätta en utredning om en
            översyn av den statsceremoniella verksamheten inom Försvarsmakten,
            där försvarsmusiken och Marinens Musikkår har en viktig roll.
          </note>
          <note>
            Utredaren föreslås genomföra en bred översyn av Försvarsmaktens
            roll och ansvar vid genomförandet av statsceremonier, i syfte
            att pröva frågan om en ändamålsenlig lösning av den statsceremoniella
            verksamheten inklusive försvarsmusiken. Utredningen föreslås tillsättas
            i augusti 2014 och pågå till årsskiftet, det vill säga slutet
            av året. Detaljdirektiv och utredare kommer jag att få återkomma
            med.
          </note>
          <note>
            Den statsceremoniella verksamheten är betydligt bredare än vad
            man kanske kan tro, för Försvarsmakten genomför statsceremonier
            – det kan handla om kungliga bröllop, utländska statsbesök och
            våra nationella högtider – genom att bidra med musiker och paradstyrkor
            till ceremonierna. Försvarsmaktens uppgifter i den statsceremoniella
            verksamheten är alltså två huvudsakliga delar; den ena är högvakten,
            och den andra är försvarsmusiken. Det kan som sagt handla om statsbesök,
            eller om kungliga bemärkelsedagar och nationaldagen.
          </note>
          <note>
            Försvarsmusiken omfattar i dag ungefär 113 heltidsanställda musiker
            och består av tre musikkårer, varav en är Marinens Musikkår. Vi
            har som sagt haft olika organisationslösningar genom tiderna,
            och det jag nu har sett är ett behov av att ta ett helhetsgrepp
            och göra en bred översyn. Det handlar om att få en ändamålsenlig
            lösning för den statsceremoniella verksamheten, där försvarsmusiken
            med sina musikkårer – däribland Marinens Musikkår – är viktiga
            delar.
          </note>
          <note type="speaker">
            Anf. 189 TINA EHN (MP):
          </note>
          <note>
            Fru talman! Jag tackar så väldigt mycket för det hoppfulla svar
            som vi nu fick och som vi väntade på tidigare. Det är väldigt
            intressant.
          </note>
          <note>
            Jag har ändå en fråga. Den handlar om hur hela landet kommer
            att speglas och om den utredning som vi nu fick höra om också
            kommer att handla om ett nationellt uppdrag. För mig är det oerhört
            viktigt att vi har en politik för hela landet. Jag jobbar med
            både kulturfrågor och landsbygdsfrågor.
          </note>
          <note>
            Fru talman! Nu kommer jag att breda ut mig lite, men jag ska
            sedan återgå till ämnet.
          </note>
          <note>
            Jag har i dag en debatt om nedläggningshot av en verksamhet som
            har uppdrag runt om i landet. I morgon har jag en interpellationsdebatt
            om myndighetsnedläggningar runt om i landet. I går debatterade
            jag frågor om folkbildning. I den debatten tog jag upp frågan
            om en viss typ av tolkutbildning som hotar att försvinna på flera
            håll i landet. För en tid sedan debatterade jag frågor om högskolans
            verksamhet och viss nedläggning på sina håll i landet. Och under
            våren tog jag upp frågan om utbildningsplatser som flyttats från
            Västsverige till Uppsala. Jag har även debatterat myndighetsplaceringar,
            och jag har tagit upp frågor om de lågtrafikerade järnvägarna.
          </note>
          <note>
            Varför tar jag upp detta? Jo, jag gör det därför att det finns
            ett genomgående mönster på alla dessa områden och många fler.
            Det är att det sker en centralisering – en förändring där verksamheter
            och möjligheter försvinner från mindre orter i hela landet, många
            gånger till större städer.
          </note>
          <note>
            Det är så politiken och den här regeringen påverkar utvecklingen.
            Det är förändringar som pågår och som påverkar jättemycket. Genom
            att inte vilja göra något eller genom att inte ha politik påverkar
            man också.
          </note>
          <note>
            På många av de här områdena får jag ofta svaret att ansvaret
            ligger någon annanstans, på en skola eller en myndighet, att det
            är postens beslut eller någon annans beslut. Jag delar inte riktigt
            den förklaringen alla gånger.
          </note>
          <note>
            Myndigheter läggs ned, anslag till regionala högskolor minskas,
            journalistik centraliseras och så vidare. Regeringen olika ministrar
            borde sätta sig ned och diskutera hur politiken påverkar den förändring
            som pågår i Sverige. Därför är det kanske bra att vi i dag har
            ställt en interpellation till kulturministern som försvarsministern
            får svara på. Det är inte fel att det samarbetas i de här frågorna.
          </note>
          <note>
            I dag är det Marinens Musikkår som vi tar upp här. I min roll
            fokuserar jag på både kulturfrågor och landsbygdsfrågor. En fråga
            som berör båda områdena är den lokala och regionala möjligheten
            att få ta del av kulturarvet försvarsmusiken och den kulturpolitiska
            delen i denna.
          </note>
          <note>
            Innan jag hörde om den positiva nyheten tappade jag nästan andan
            av det skriftliga svar som jag hade fått. Jag tänkte att det här
            är ett otroligt gammalt kulturarv, och vi låter det bara hända.
            Det kan vi inte göra. Vi märker att det finns en stark opinion
            för att vi tar vara på detta kulturarv.
          </note>
          <note>
            Jag är jätteglad för svaret i dag och hoppas att jag kan få svar
            på om det kommer att finnas en utredning med ett nationellt uppdrag.
          </note>
          <note>
            Anf. 190 GUNILLA CARLSSON i Hisings Backa (S):
          </note>
          <note>
            Fru talman! Det var ju glädjande att vi nu fick höra i riksdagens
            kammare att försvarsministern har för avsikt att tillsätta en
            utredning, som vi nu har hört via medier men inte fått till svar
            på interpellationen tidigare.
          </note>
          <note>
            Vi är många här i dag som är engagerade i frågan. Inte minst
            talarlistan visar att det finns ett stort engagemang.
          </note>
          <note>
            Frågan har varit uppe vid flera olika tillfällen. Jag tror att
            det var Kerstin som sade att hon hade varit uppe vid tre tillfällen
            då den här orkestern har riskerat nedläggning.
          </note>
          <note>
            Varje gång Försvarsmakten ska dra ned i sin budget riskerar försvarsmusiken
            att läggas ned. Det är därför som både jag och Tina Ehn, som är
            interpellanterna i dag, har ställt interpellationen till just
            kulturministern. I dag har vi inte fått något svar från försvarsministern
            på frågan om man har någon dialog mellan de två departementen
            och de två ansvariga ministrarna. Även det svar vi fått nu är
            mycket inriktat på försvarsmusiken och dess uppdrag inom Försvarsmakten.
            Vi vill lyfta fram frågan utifrån ett lite bredare perspektiv
            och också titta på det levande kulturarvet.
          </note>
          <note>
            Marinens Musikkår har inte bara ett uppdrag att spela vid statsceremoniella
            arrangemang och annat. Den har också en jättestor betydelse för
            ungas möjlighet att ta del av denna genre och bli inspirerade
            att spela ett instrument och sedan kanske spela vidare i en orkester
            som Marinens Musikkår. Därför är vi intresserade av att höra om
            det finns en bredare tanke hos försvarsministern. Är det fortfarande
            bara utifrån försvarsperspektivet som ni ser Marinens Musikkår?
            Eller finns det någon diskussion och dialog med kulturministern?
            Som jag frågade i min inledning: Vad har ni i så fall haft för
            dialog? Finns det några tankar om ett nationellt uppdrag för Marinens
            Musikkår?
          </note>
          <note>
            Jag hoppas att försvarsministern i sitt nästa inlägg berättar
            lite grann hur ni har resonerat mellan departementen när det gäller
            det här ansvaret. Jag önskar att man har med detta perspektiv
            även i den utredning som man vill tillsätta.
          </note>
          <note type="speaker">
            Anf. 191 GUSTAV NILSSON (M):
          </note>
          <note>
            Fru talman! Försvarsministern ger ett mycket efterlängtat och
            positivt besked om en utredning – ett positivt besked som gläder
            försvarsvänner, kulturvänner, musikälskare och inte minst anställda
            musiker i Marinens Musikkår. Vi får en utredning som förhoppningsvis
            lägger en grund för en trygg och säker framtid för Marinens Musikkår,
            vars anställda ska kunna känna arbetsro och koncentrera sig på
            att utveckla sin musikaliska konst och därmed fortsättningsvis
            ge oss alla många musikaliska högtidsstunder i framtiden.
          </note>
          <note>
            Än en gång tack, försvarsministern, för beskedet om utredningen!
          </note>
          <note type="speaker">
            Anf. 192 KERSTIN HAGLÖ (S):
          </note>
          <note>
            Fru talman! Även om försvarsministern inte svarade på min fråga
            om hon ser på detta ur ett kulturpolitiskt perspektiv känner jag
            mig ändå hoppfull nu. Jag är glad för det svar som försvarsministern
            gav, att man nu ska ta ett helhetsgrepp. Det var detta ord jag
            hörde. Jag hörde också att det blir en oberoende utredning. Jag
            kanske läste det mellan raderna, men det hoppas jag att det blir,
            för det är ett måste.
          </note>
          <note>
            Jag hoppas att jag i framtiden ska få höra Marinens Musikkår
            och att de ska få leva i 300 år till som det Försvarsmaktens leende
            som de är. De ger stor pr för Sverige här hemma och även internationellt,
            där de har ett mycket högt anseende.
          </note>
          <note>
            Jag ser positivt framåt. Jag kommer att sätta mig på läktaren
            eftersom jag lämnar riksdagen. Jag kommer inte att sitta still
            där när denna fråga kommer upp, förhoppningsvis med ett positivt
            svar när utredningen är klar. Om inte kommer jag att höra av mig
            på ett eller annat sätt.
          </note>
          <note>
            Tack, försvarsministern, för svaret! Tack, fru talman, för min
            tid i riksdagen! Tack till er i kammaren!
          </note>
          <note type="speaker">
            Anf. 193 STAFFAN DANIELSSON (C):
          </note>
          <note>
            Fru talman! Centerpartiet och jag välkomnar försvarsministerns
            tydliga och positiva besked att utreda statsceremonielet och försvarsmusiken
            som ingår i detta och att Försvarsmakten, utgår ministern från,
            avvaktar med det beslut som aviserats om att Marinens Musikkår
            i Karlskrona ska läggas ned.
          </note>
          <note>
            Regeringens beslut är en framgång för alla oss som sett det som
            rimligt att bredda beslutsunderlaget med till exempel kulturaspekter
            och regionala möjligheter innan det radikala nedläggningsbeslutet
            står inför ett förverkligande, vilket jag hoppas att vi då kan
            slippa.
          </note>
          <note>
            Marinens Musikkår har flerhundraåriga traditioner och är mycket
            aktiv över landet, vilket tydligt har förts fram från musikkåren
            själv och dess outtröttlige talesperson Peter Stolpestad.
          </note>
          <note>
            Det ska bli intressant att så småningom se vad utredningen kom
            fram till om Försvarsmaktens statsceremoniella verksamhet. Jag
            utgår från att den belyser kulturaspekterna vad gäller musikverksamheten
            och analyserar de möjligheter detta kan ge centralt och regionalt.
          </note>
          <note>
            Uppenbart är att musikkåren kan arbeta vidare med sin viktiga
            verksamhet under 2014 och en bit in på 2015. Sedan får vi se vad
            utredningen kommer fram till och ta en förnyad diskussion med
            dem som är kvar och har ansvar då.
          </note>
          <note>
            Försvarsministern har tagit ett bra initiativ som jag välkomnar.
          </note>
          <note type="speaker">
            Anf. 194 PETER JEPPSSON (S):
          </note>
          <note>
            Fru talman! Statsceremoniell är ett svårt ord. Man får öva sig
            lite på det.
          </note>
          <note>
            Det statsceremoniella är viktigt. Jag vill dock trycka lite på
            de delar som jag tog upp i mitt första inlägg. Det är viktigt
            med en bredd på utredningen och uppdraget så att det inte bara
            handlar om det statsceremoniella. Vi får inte glömma stödet till
            förbanden, musiken till förbanden, den kulturella aspekten som
            vi har haft uppe och spelningarna inom och utom Sveriges gränser.
            Det är också som sagt viktigt med en oberoende utredning.
          </note>
          <note>
            Dagens besked är positivt. Jag vill tacka försvarsministern för
            det kloka beslutet. Jag vill dock vädja till försvarsministern
            och regeringen att upphäva och skrota regeringsbeslut 5, för det
            ställer till så mycket onödigt ute i verksamheten med allt vad
            det innebär.
          </note>
          <note>
            Avslutningsvis vill jag tacka dig, Karin Enström, för alla debatter
            vi haft under åren. Det har varit givande och intressant. Vi har
            inte varit överens om allt, men det har varit spänstigt att debattera
            med dig som person. Jag önskar dig och din familj en riktigt lång
            och härlig sommar. Det gäller förstås alla andra i kammaren också.
          </note>
          <note type="speaker">
            Anf. 195 ULF NILSSON (FP):
          </note>
          <note>
            Fru talman! Jag vill också tacka försvarsministern för det besked
            vi fick i dag om att processen med nedläggningen av Marinens Musikkår
            inte bara går vidare utan att det i stället blir en bred utredning
            och översyn av detta.
          </note>
          <note>
            Att vi är många här visar att det finns ett stort intresse för
            kulturarvet i Sverige. Att leva utan historia är som att leva
            ett liv med permanent minnesförlust. Kulturarv är inte bara saker,
            utan det är musik, text och minnen.
          </note>
          <note>
            Militärmusiken är ett kulturarv som fortfarande lever. Samtidigt
            vet vi att Marinens Musikkår och de övriga två militära musikkårerna
            ägnar sig åt mycket annat. Inte minst Marinens Musikkår har många
            konserter och vänder sig till olika typer av publik.
          </note>
          <note>
            Jag som kulturpolitiker talar ofta om kulturell infrastruktur.
            Det är viktigt att kompetens förs vidare genom att det finns utrymme
            för utövare att uppöva och bedriva sin konstnärliga verksamhet.
          </note>
          <note>
            Många som jobbar med symfonimusik i Sverige har varit oroade
            för att Marinens Musikkår skulle upphöra eftersom det är en viktig
            rekryteringsbas för professionella orkestrar. Det är bara ett
            exempel på hur många beröringspunkter detta har med olika samhällsområden.
          </note>
          <note>
            Jag hoppas att utredningen förutom att lösa det rent organisatoriska
            och ekonomiska när det gäller ceremoniell verksamhet kan se brett
            och öppna sig för vilka olika samarbetsmöjligheter och kontakter
            i övrigt i samhället som finns som kan stödja att Marinens Musikkår
            får leva vidare. Det tror jag är viktigt.
          </note>
          <note>
            Det är alltför sällan som vi, oavsett regering, ser över departementsgränserna,
            men jag tror att det är viktigt att göra det.
          </note>
          <note>
            Låt mig än en gång tacka ministern för att hon öppnar för denna
            utredning och för att det kommer att föras en säkert mycket bred
            dialog i detta arbete med att se över framtiden för Marinens Musikkår.
          </note>
          <note>
            Jag hoppas och tror att detta kommer att ge oss betydligt bättre
            förutsättningar än vad vi trodde att vi hade när det gäller att
            rädda det kulturarv som Marinens Musikkår utgör. Förhoppningsvis
            ger det också bättre förutsättningar att skapa en tryggare framtid
            för musikkåren. Efter dagens besked är jag optimist vad gäller
            framtiden för Marinens Musikkår i Karlskrona.
          </note>
          <note type="speaker">
            Anf. 196 Försvarsminister KARIN ENSTRÖM (M):
          </note>
          <note>
            Fru talman! Låt mig inledningsvis understryka att regeringen
            fattar kollektiva beslut. Det gäller också utredningar. Det innebär
            att när en utredning tillsätts är det direktiv och en utredare
            som bereds i hela Regeringskansliet.
          </note>
          <note>
            Som försvarsminister är försvarsmusiken mitt ansvar. Den har
            självklart ett kulturvärde. Det har också övrig statsceremoniell
            verksamhet. Det är en del av vår gemensamma historia, där musiken
            ingår som en viktig del.
          </note>
          <note>
            Låt mig påminna om helheten i försvarsmusiken. Den var tidigare
            organiserad inom en egen organisationsenhet. Det ändrades sedan,
            och den statsceremoniella verksamheten samordnades inom Livgardet
            och är en enhet där.
          </note>
          <note>
            Försvarsmakten har i dag tre musikkårer. Det är Arméns Musikkår
            i Stockholm, Marinens Musikkår i Karlskrona, som båda interpellationerna
            handlar om, och Livgardets Dragonmusikkår i Stockholm. Arméns
            Musikkår är den största kåren med drygt 50 anställda musiker.
            Av dem är nästan 20 musiksoldater, det vill säga tidvis tjänstgörande
            soldater. Livgardets Dragonmusikkår är den beridna musikkåren
            inom Försvarsmakten och har ungefär 30 anställda musiker. Marinens
            Musikkår har också ungefär 30 anställda musiker.
          </note>
          <note>
            Jag vill understryka att alla tre musikkårerna är mycket duktiga.
            Deras musik vid statsceremonier och konserter är mycket uppskattad.
          </note>
          <note>
            Jag vill passa på att säga att det förutom de tre musikkårerna
            också finns 26 hemvärnsmusikkårer spridda över hela landet från
            Norrbotten i norr till Skåne i söder. De lyder under hemvärnet
            och är med och bidrar till att genomföra viss statsceremoniell
            verksamhet.
          </note>
          <note>
            I mitt förra inlägg sade jag att jag ser att det finns ett stort
            engagemang. Det är många som också vill uttrycka det engagemanget.
            Vi ska också komma ihåg att musikkårerna kostar pengar oavsett
            i vilken form verksamheten genomförs. När det gäller försvarsmusiken
            handlar det om att hitta pengar inom ramen för försvarets budget.
            Vill man ha andra lösningar måste man hitta pengar inom till exempel
            Kulturdepartementets ansvarsområde. När man säger sig värna musiken
            måste man också vara beredd att betala. Det gäller oavsett vem
            som har ansvaret.
          </note>
          <note>
            Eftersom frågan kom upp genom Peter Jeppsson kan jag säga att
            jag skulle vara orolig för att behöva komma överens med Miljöpartiet,
            som ju vill skära ned mer än 11 miljarder på det militära försvaret
            de kommande fyra åren. Att komma överens med Miljöpartiet skulle
            göra mig orolig för hela Försvarsmaktens verksamhet, inklusive
            försvarsmusiken.
          </note>
          <note>
            Jag återgår till huvudfrågan. Jag ser behovet av att göra den
            breda översynen, och jag avser att tillsätta en utredning så att
            vi kan få en ändamålsenlig lösning på det statsceremoniella, inklusive
            försvarsmusiken.
          </note>
          <note>
            Jag hoppas naturligtvis att även Peter Jeppsson tar en lång sommarledighet.
            Själv tänker jag passa på att driva valkampanj.
          </note>
          <note type="speaker">
            Anf. 197 TINA EHN (MP):
          </note>
          <note>
            Fru talman! Det har varit positivt att vi har fått höra det vi
            har fått höra. Jag vill skicka med att det är viktigt att den
            oberoende utredningen tittar på det nationella uppdraget i hela
            landet.
          </note>
          <note>
            I dag genomför Marinens Musikkår ungefär 130 framträdanden. Då
            marknadsförs Försvarsmakten på ett mycket positivt sätt. Det är
            viktigt att ha med.
          </note>
          <note>
            Jag har fått en hel del underlag till debatten – allt hinner
            jag inte säga. Många har skrivit på listorna, och många har skrivit
            brev med åsikter och uppmaningar att strida för att bevara Marinens
            Musikkår. Bland annat har följande uppmärksammat frågan: TCO,
            Kungliga Hovkapellet, Kungliga Filharmonikerna, Berwaldhallen,
            Försvarsförbundet, Sveriges Orkesterförbund, olika musiker och
            sångare, Musikhögskolan i Malmö, Lunds universitet, Musikerförbundet,
            Svensk blåsmusik, Länsstyrelsen i Blekinge län och Karlskrona
            kommun. Inte minst finns över 30 000 namnunderskrifter.
          </note>
          <note>
            Det är bra med en utredning, och jag ser fram emot den. Jag hoppas
            att försvarsministern och kulturministern tillsammans kan diskutera
            frågan. Jag tackar så mycket för debatten!
          </note>
          <note>
            Anf. 198 GUNILLA CARLSSON i Hisings Backa (S):
          </note>
          <note>
            Fru talman! Jag vet att man fattar kollektiva beslut i regeringen.
            Det innebär att alla ministrarna ställer sig bakom de beslut som
            fattas.
          </note>
          <note>
            Det jag har velat lyfta fram är att när man bestämmer sig för
            hur direktiven ska se ut önskar jag att försvarsministern och
            kulturministern talar sig samman. Hur ska direktiven se ut? Ska
            man titta utifrån ett bredare perspektiv än bara utifrån försvarets
            perspektiv? Jag hoppas att försvarsministern tar med sig frågorna.
            Kulturministern har inte vid något tillfälle velat uttala sig
            om betydelsen av Marinens Musikkår i ett kulturarvsperspektiv.
            Jag hoppas att ministern tar med sig frågorna till kulturministern.
          </note>
          <note>
            Sedan var det oron över resurser. Vi socialdemokrater lägger
            mer resurser till försvaret. Vi gör inte de nedskärningar som
            regeringen gör. Det finns resurser för att behålla försvarsmusiken.
            Exakt hur det uppdraget ska se ut hoppas jag att utredningen får
            möjlighet att titta på.
          </note>
          <note>
            Jag tackar försvarsministern för det mer positiva svar jag fick
            i kammaren än det jag fick inledningsvis.
          </note>
          <note type="speaker">
            Anf. 199 Försvarsminister KARIN ENSTRÖM (M):
          </note>
          <note>
            Fru talman! Jag tackar för debatten!
          </note>
          <note>
            Jag vill påminna alla här i kammaren och dem som lyssnar på webb-tv
            att försvarsfrågan i sin helhet i dag är än viktigare än vad den
            har varit med tanke på hur det ser ut i vår omvärld, att närområdet
            är osäkrare och att det finns en större risk för en väpnad konflikt.
          </note>
          <note>
            Därför är det nu extra viktigt att Försvarsmakten genomför den
            omfattande försvarsreform som riksdagen har beslutat om i syfte
            att stärka vår försvarsförmåga. Det finns också anledning att
            påminna om varför reformen var nödvändig. Med tanke på det som
            har hänt i omvärlden innebär det att vi måste ytterligare stärka
            försvaret. Vi har tillfört pengar, höjt försvarsanslagen två år
            i rad, och vi vill satsa ytterligare pengar framöver – 5 ½ miljard
            till 2024. Vi har inte sett i Socialdemokraternas motion de extra
            pengar man talar om.
          </note>
          <note>
            I dag handlar det om statsceremoniell verksamhet och Försvarsmusiken.
            Det finns ett stort engagemang, men jag vill också vädja till
            att man är beredd att avsätta resurser så att frågan kan lösas
            på bästa möjliga sätt.
          </note>
          <note>
            Överläggningen var härmed avslutad.
          </note>
          <note>
            34 § Svar på interpellation 2013/14:526 om marina skjutövningar
          </note>
          <note type="speaker">
            Anf. 200 Försvarsminister KARIN ENSTRÖM (M):
          </note>
          <note>
            Fru talman! Valter Mutt har frågat mig hur jag avser att säkerställa
            att kärnvapenbestyckad utrustning inte förs in i Göteborgs skärgård
            under internationella samövningar samt om jag anser att det är
            rimligt att Försvarsmakten själv – i form av generalläkaren –
            utgör tillsynsmyndighet. Vidare har Valter Mutt frågat mig hur
            jag avser att verka så att en allvarlig förtroendeförlust för
            Försvarsmakten undviks.
          </note>
          <note>
            Bakgrunden till frågan är den pågående miljöprövningen av Försvarsmaktens
            ansökta verksamhet inom ett antal öar och områden som innefattas
            i det som kallas Göteborgs skärgårdsskjutfält.
          </note>
          <note>
            Försvarsmaktens övnings- och skjutfält är prövningspliktiga enligt
            miljöbalken. Länsstyrelsens miljöprövningsdelegation är första
            prövningsinstans. Miljöprövningsdelegationens beslut kan överklagas
            till mark- och miljödomstolen, som med ett eget yttrande ska överlämna
            ärendet till regeringen för prövning.
          </note>
          <note>
            Miljöbalkens krav innebär att en samlad prövning ska göras av
            alla olika miljö- och hälsoeffekter som en verksamhet riskerar
            att medföra. En sådan prövning är nödvändig för att vi ska kunna
            upprätthålla skyddet för människors hälsa och miljön. I miljöprövningen
            får alla berörda möjlighet att lämna sina synpunkter. Prövningsmyndigheten
            gör sedan en sammanvägning av omständigheterna i ärendet och fattar
            sitt beslut.
          </note>
          <note>
            Sommaren 2008 ansökte Försvarsmakten hos Miljöprövningsdelegationen
            vid Länsstyrelsen i Västra Götalands län om tillstånd enligt miljöbalken
            för skjutverksamhet inom Skärgårdsskjutfältet. I december 2010
            beslutade Miljöprövningsdelegationen om sådant tillstånd. I beslutet
            föreskrev Miljöprövningsdelegationen ett antal villkor för verksamheten.
          </note>
          <note>
            Beslutet överklagades till dåvarande miljödomstolen av bland
            annat Göteborgs kommun och ett flertal enskilda. Mark- och miljödomstolen
            överlämnade ärendet med eget yttrande till regeringen i januari
            2012. Ärendet bereds för närvarande i Regeringskansliet av Miljödepartementet.
          </note>
          <note>
            Som statsråd varken kan eller får jag kommentera ett pågående
            prövningsärende. Däremot kan jag mer allmänt kommentera frågor
            om Försvarsmakten och skjutfälten.
          </note>
          <note>
            Försvaret ska tillsammans med politiska, diplomatiska och ekonomiska
            medel skapa en tröskel för den som skulle vilja angripa Sverige.
            Den pågående försvarsreformen syftar till att stärka Sveriges
            försvar. Regeringen har två år i rad ökat Försvarsmaktens anslag
            och har aviserat en gradvis ökning av Försvarsmaktens anslag även
            framgent. Den stegvisa ökningen innebär att anslagen 2024 kommer
            att vara drygt 5,5 miljarder större på årsbasis jämfört med tidigare
            beräknade anslag. En del av anslagsökningarna ska gå till ökad
            övningsverksamhet.
          </note>
          <note>
            För att Försvarsmakten ska kunna utbilda och öva sina förband
            är det nödvändigt att myndigheten har tillgång till ändamålsenliga
            övningsområden. Eftersom Försvarsmakten ska kunna uppträda inom
            alla klimat- och terrängtyper i landet måste man kunna utbilda
            och öva insatsförbanden också i skärgårdsområdena. Av Försvarsmaktens
            plan för övnings- och skjutfält framgår att Göteborgs skärgårdsskjutfält
            ska vidmakthållas.
          </note>
          <note>
            Generalläkarens ansvar för miljötillsyn framgår av 26 kap. 3
            § miljöbalken och miljötillsynsförordningen (2011:13). Vid utövandet
            av sin tillsynsfunktion är generalläkaren enligt förordningen
            (2007:1266) med instruktion för Försvarsmakten inte underställd
            överbefälhavaren.
          </note>
          <note>
            Vad gäller frågan om att kärnvapenbestyckad utrustning inte förs
            in i Göteborgs skärgård har Sveriges regering med riksdagens stöd
            ett förhållningssätt som innebär att regeringen förutsätter att
            gästande stater vid örlogsbesök följer svensk lag. Eftersom Sverige
            deltar i internationella militära insatser krävs också att Försvarsmaktens
            förband övar gemensamt med andra staters förband. Samövning med
            utländska förband är en naturlig del i Försvarsmaktens verksamhet.
            Den internationella militära övningsverksamhet som bedrivs i Sverige
            genomförs inom ramen för svensk lagstiftning och de miljötillstånd
            som gäller för respektive skjutfält. Det är förbjudet att medföra
            kärnvapen på svenskt territorium.
          </note>
          <note type="speaker">
            Anf. 201 VALTER MUTT (MP):
          </note>
          <note>
            Fru talman! Tack till försvarsministern för svaret!
          </note>
          <note>
            Att Sverige behöver ett välfungerande försvar som i görligaste
            mån förmår att avvärja hot mot vårt land råder det en grundläggande
            samsyn om över partigränserna i Sveriges riksdag. Jag tror att
            det också finns en bred samsyn kring att ett starkt försvar förutsätter
            en bred folklig förankring så att försvaret upplevs som just vårt
            gemensamma försvar och inte som en överhetlig aktör som okänsligt
            kör över medborgare och lokala opinioner.
          </note>
          <note>
            Tyvärr är det precis detta som skett i Göteborgs södra skärgård,
            där försvaret dramatiskt vill utöka övningsverksamheten utan att
            ha haft en bra och förtroendefull samrådsprocess med boende och
            andra berörda. Tvärtom känner sig många just överkörda.
          </note>
          <note>
            I ett inlägg i Göteborgs-Posten den 3 december i fjol ställer
            Klas Ålander och Christer Carlsson, som bor ute på de berörda
            öarna, ett antal avgörande frågor. De skriver:
          </note>
          <note>
            Därför undrar vi boende i skärgården, utan att få några svar
            då någon egentlig dialog inte existerar:
          </note>
          <note>
            Varför måste militären öva när sjöfåglarna häckar?
          </note>
          <note>
            Varför öva undervattenssprängning i ett känsligt yngelområde?
          </note>
          <note>
            Varför anlägga en handgranatbana på Känsö, i kulturskyddad miljö?
          </note>
          <note>
            Varför skjuta tonvis med bly och koppar ut i havet från land
            utan att samla in skrotet?
          </note>
          <note>
            Varför måste man öva när bad- och båtturister fyller skärgården?
          </note>
          <note>
            Varför söker man inte en bättre balanserad samvaro mellan försvar,
            natur och civila verksamheter?
          </note>
          <note>
            Varför anser man att en tätbefolkad skärgård är en rimlig plats
            för internationella försvarsövningar?
          </note>
          <note>
            Det är precis den här sortens berättigade oro man möter när man
            träffar boende och näringsidkare i Göteborgs södra skärgård. Och
            det här handlar verkligen inte om några yrkesdemonstranter eller
            försvarsfiender.
          </note>
          <note>
            Men det är inte bara de direkt berörda som ställer sig avvisande,
            utan också kommunstyrelsen i Göteborg ställer sig negativ till
            den dramatiska utökning av marin övningsverksamhet som det här
            handlar om. Detta gäller även Bohusläns Skärgårdsråd, Skärgårdarnas
            Riksförbund och också Naturvårdsverket, som i en skrivelse slår
            fast: Vi finner inte att tillräcklig hänsyn tagits till hur många
            som störs av buller och områdets värde för faunan, friluftsliv
            och turism.
          </note>
          <note>
            Dessa massiva skjutövningar skulle innebära att två ton bly,
            ett ton koppar och andra miljöpåverkande ämnen som zink och antimon
            årligen kommer att släppas ut i en känslig marin miljö vilket
            ger långsiktigt svåröverskådliga konsekvenser för människor, flora
            och fauna.
          </note>
          <note>
            Delar du, Karin Enström, synen att ett starkt försvar förutsätter
            en stark folklig förankring, och delar du i så fall inte också
            min oro för att Försvarsmakten har hamnat i konflikt med en mycket
            bred opinion i Sveriges andra stad?
          </note>
          <note type="speaker">
            Anf. 202 Försvarsminister KARIN ENSTRÖM (M):
          </note>
          <note>
            Fru talman! Försvarsmakten har genomgått en stor förändring och
            har genom försvarsbesluten 1996, 2000 och 2004 avvecklat över
            60 övnings- och skjutfält. Det innebär att en hel del mark har
            frigjorts, men det innebär också att betydelsen av de återstående
            skjutövningsfält som finns kvar ökar, liksom den möjliga användningen
            av dem.
          </note>
          <note>
            Göteborgs skärgårdsskjutfält är ett av endast tre områden i Sverige
            som är anpassade för övningar med amfibie-, markstrids-, hemvärns-
            och säkerhetsförband i kombination med flyg- och fartygsförband.
            Skjutfältets geografiska läge ger Försvarsmakten möjlighet att
            öva skydd och försvar av en av Sveriges centrala hamnar. Västkustens
            skärgårds- och havsmiljö ställer krav på särskild kompetens när
            det gäller väpnad strid i sådan miljö. Skjutfältet är därför mycket
            viktigt för Försvarsmaktens verksamhet.
          </note>
          <note>
            Ett skjutfält berör samtidigt många människor. Det kan innebära
            störningar i form av buller och begränsningar av friluftslivet.
            Det är bland annat därför vi har en ordning där skjutfälten miljöprövas
            enligt miljöbalken. Syftet med prövningen är att väga in störningar
            av olika slag som verksamheten kan orsaka och sedan avväga, i
            det här fallet, Försvarsmaktens intressen av att få bedriva verksamheten.
            I en sådan här prövning kan alla parter komma in med sin syn på
            störningarna och sin syn på hur mycket man skulle vilja använda
            fältet. Sedan är det prövningsinstansen som ska väga samman de
            olika intressena och fatta beslut.
          </note>
          <note>
            Eftersom Försvarsmakten enskilt och tillsammans med andra ska
            kunna verka i Sverige, i närområdet och utanför närområdet är
            det viktigt att öva tillsammans med internationella partner. Samövning
            med utländska förband är en naturlig del i Försvarsmaktens verksamhet.
            Det kan ske både i Sverige och i andra länder. Det är också genom
            övningar som vi bygger försvarsförmågan. För mig är det självklart
            att ska det finnas ett förtroende för det svenska försvaret måste
            vi ha goda förutsättningar för Försvarsmaktens förband att öva
            och därmed stärka sin förmåga och därmed också få ett ökat förtroende
            bland allmänheten.
          </note>
          <note>
            Fru talman! Det är riksdagen och regeringen som beslutar om insatsorganisationens
            utformning. Med detta som grund bestämmer Försvarsmakten den närmare
            utformning av insatsorganisationen som är nödvändig för att uppfylla
            de krav på operativ militär förmåga som regering och riksdag har
            beställt. Det är Försvarsmakten som bestämmer var och hur insatsorganisationens
            förband ska utbildas och övas och vilka övningsanordningar i form
            av fält och annat som man anser sig behöva. Sedan prövas det utifrån
            den lagstiftning som vi har.
          </note>
          <note type="speaker">
            Anf. 203 VALTER MUTT (MP):
          </note>
          <note>
            Fru talman! Tack till statsrådet för svaret!
          </note>
          <note>
            Kommunstyrelsemajoriteten i Göteborg slår i en skrivelse fast:
            Det saknas en utredning om alternativ lokalisering av skjutverksamheten
            som lagen föreskriver. Onekligen är det rätt anmärkningsvärt att
            Försvarsmakten inte efterlever miljöbalkens krav på att undersöka
            alternativ lokalisering. Jag har träffat sakkunnigt folk, och
            då även försvarsanställda, som hävdar att Göteborgs södra skärgård
            inte är den enda möjliga lokaliseringen av dessa skjutövningar.
          </note>
          <note>
            Det handlar här om att utöka antalet årliga övningsdagar från
            25 till 115 och antalet skott per år från 100 000 till 1,3 miljoner,
            alltså en trettondubbling.
          </note>
          <note>
            Försvaret vill ha rätt att bedriva skjutövningar nästan var tredje
            dag inne i ett bostadsområde i Göteborg. Södra skärgården är faktiskt
            en stadsdel i Göteborg. Jag undrar om försvarsministern kan nämna
            någon annan halvmiljonstad i världen där något liknande tillåts.
          </note>
          <note>
            Vi vet alla att säkerhetsföreskrifter, hur rigorösa dessa än
            är, aldrig kan trolla bort den mänskliga faktorn. Att ge klartecken
            till omfattande militära skjutövningar i en tätbefolkad miljö
            riskerar därför att programmera in svåra framtida olyckor.
          </note>
          <note>
            Är du, Karin Enström, verkligen beredd att axla detta ansvar?
          </note>
          <note type="speaker">
            Anf. 204 Försvarsminister KARIN ENSTRÖM (M):
          </note>
          <note>
            Fru talman! Som jag sade i mitt förra inlägg måste Försvarsmakten
            få öva sina förband för att vi ska kunna ha en god försvarsförmåga.
            Jag beskrev också att det här området, som kallas skärgårdsskjutfältet,
            är en av endast tre platser där man kan öva den typ av strid som
            jag beskrev. För mig är det oerhört viktigt att Försvarsmakten
            ska kunna öva.
          </note>
          <note>
            Vi vet hur det ser ut i vår omvärld. Vi vet vilka politiska beslut
            som ligger till grund för den gällande inriktningen för försvarspolitiken
            via Försvarsmakten: Det är att enskilt och tillsammans med andra
            försvara Sverige och främja vår säkerhet i Sverige, i närområdet
            och utanför närområdet. Detta kräver att Försvarsmakten kan öva
            och utbilda insatsorganisationens förband i olika delar av landet
            och tillsammans med andra länder.
          </note>
          <note>
            Göteborgs skärgård är inte på något sätt en oviktig del. Här
            finns en jättestor hamn och ett område där man just kan öva det
            som jag sade i mitt tidigare inlägg.
          </note>
          <note>
            När det gäller framtiden hänvisar jag till Försvarsberedningens
            senaste rapport från den 15 maj, Försvaret av Sverige – starkare
            försvar för en osäker tid . Där konstaterar Försvarsberedningen
            att det råder en ökad osäkerhet i Sveriges närområde med anledning
            av Rysslands agerande i Ukraina.
          </note>
          <note>
            Försvarsberedningen menar att den enskilt viktigaste delen i
            den kommande försvarsinriktningsperioden efter 2015 är att öka
            den operativa förmågan i krigsförbanden. För att åstadkomma detta
            måste övningsverksamheten öka utifrån hur det ser ut i dag.
          </note>
          <note>
            Det är Försvarsberedningens rapport som kommer att ligga till
            grund för den försvarspolitiska inriktningsproposition som regeringen
            kommer att lämna till riksdagen nästa år.
          </note>
          <note>
            Jag vill passa på, fru talman, att understryka betydelsen av
            att Försvarsmakten får genomföra och utöka sin övningsverksamhet.
            Försvarsmaktens förband består av personal och materiel i en organisation
            med utvecklad taktik och utvecklade doktriner. Men det är först
            när förbanden är samövade som de uppnår den effekt och den förmåga
            som är grunden för den sammanlagda försvarsförmågan.
          </note>
          <note>
            Som jag sade i mitt tidigare inlägg är det Försvarsmakten som
            råder över sin insatsorganisation, och här måste man se till att
            myndigheten har tillgång till övningsfält och skjutfält i olika
            delar av landet med olika typer av terrängförhållanden och naturtyper.
          </note>
          <note>
            När det gäller detta ärende måste jag säga, som jag sade i svaret,
            att jag varken kan eller får uttala mig i ett enskilt ärende.
            Men för mig är det helt grundläggande att Försvarsmakten ska kunna
            öva och utöka sin övningsverksamhet.
          </note>
          <note type="speaker">
            Anf. 205 VALTER MUTT (MP):
          </note>
          <note>
            Fru talman! Tack, Karin Enström, för svaret!
          </note>
          <note>
            Kommunstyrelsemajoriteten i Göteborg har i en skrivelse slagit
            fast: Slutligen så anser vi att försvarsmakten måste förtydliga
            varför just Göteborgs skärgård är nödvändig för internationella
            militärövningar. Skärgårdar likt våra egna finns endast på ett
            fåtal platser i världen.
          </note>
          <note>
            Så förhåller det sig ju: Stora skärgårdar är någonting väldigt
            ovanligt i världen. De finns i Grekland, Chile, Indonesien och
            ytterligare några regioner men inte i länder där internationella
            insatser förekommit eller ter sig aktuella inom överskådlig framtid.
            Afghanistan, Kongo och Mali är knappast kända för sina skärgårdar.
          </note>
          <note>
            Jag tycker att det är någonting dunkelt och gåtfullt över att
            en så speciell topografi som Göteborgs södra skärgård beskrivs
            som avgörande för internationella marinövningar – så avgörande
            att grundläggande hänsyn till människor och miljöer måste åsidosättas.
            Det förtjänar att framhållas att försvaret självt på de så kallade
            skärgårdsråden har informerat om att endast 20–40 av de ansökta
            115 årliga övningsdagarna kommer att vikas till övningar för försvaret
            av Göteborg.
          </note>
          <note>
            Avslutningsvis undrar jag: Hur långa långbänkar vill ni egentligen
            ha i Regeringskansliet? Det har ju gått nästan två och ett halvt
            år sedan mark- och miljödomstolen överlämnade ärendet för beslut
            till regeringen. I väntan på det beslutet är det många goda företagsidéer,
            inte minst inom besöksnäringen i den göteborgska skärgården, som
            pausar. Helt naturligt lägger sig entreprenörer och investerare
            i vänteläge så länge den underbara naturmiljön hotas av omvandling
            till ett bullerinferno med påtagligt förhöjda säkerhetsrisker.
          </note>
          <note>
            Börjar det inte, försvarsministern, bli dags att komma till skott
            i det här ärendet?
          </note>
          <note type="speaker">
            Anf. 206 Försvarsminister KARIN ENSTRÖM (M):
          </note>
          <note>
            Fru talman! Göteborgs skärgårdsskjutfält behövs för att Försvarsmakten
            ska kunna öva rörlig strid med en kombination av amfibie-, flyg-
            och fartygsförband. Området är det enda tillgängliga på västkusten
            för den typen av övningar.
          </note>
          <note>
            Tittar man på Miljöpartiets budget, Valter Mutt, ser man att
            ni vill skära ned med över 11 miljarder kronor på fyra år, och
            då kommer det inte att bli så mycket pengar över till övningsverksamheten.
            Jag är helt övertygad om att vi måste utöka den för att nå den
            förbättrade försvarsförmåga som vi kommer att behöva i en osäkrare
            värld. Jag kan se att det i Miljöpartiets värld inte behövs fullt
            så många övnings- och skjutfält, eftersom det inte kommer att
            finnas pengar till den typen av övningar.
          </note>
          <note>
            Jag vidhåller att Försvarsmakten behöver utveckla sin övningsverksamhet,
            och det är därför som vi tillför medel de kommande åren. Där är
            övningsverksamhet en väldigt viktig del. Det är det som skapar
            försvarsförmåga, och det är det som skapar en bra verksamhet där
            vi har större möjlighet att utveckla personalen så att man stannar
            kvar i Försvarsmakten.
          </note>
          <note>
            Med mindre pengar blir det färre övningar, och då kanske Miljöpartiet
            inte ser behovet av övnings- och skjutfält på samma sätt som vi
            gör. Själva ärendet i sig är under prövning, det bereds i Regeringskansliet
            och det kommer att komma ett svar.
          </note>
          <note>
            Överläggningen var härmed avslutad.
          </note>
          <note>
            35 § Svar på interpellation 2013/14:527 om generalläkarens anhållan
            om att regeringen klargör tillsynsmyndighetens uppdrag och befogenheter
          </note>
          <note type="speaker">
            Anf. 207 Försvarsminister KARIN ENSTRÖM (M):
          </note>
          <note>
            Fru talman! Valter Mutt har frågat miljöministern när miljöministern
            avser att efterkomma generalläkarens anhållan om att regeringen
            ska klargöra tillsynsmyndighetens uppdrag och befogenheter.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            I 21 § i Försvarsmaktens instruktion – förordningen (2007:1266)
            med instruktion för Försvarsmakten – anges att generalläkaren
            inom Försvarsmakten ansvarar för tillsynen över miljöskyddet,
            hälso- och sjukvården med mera samt för offentlig kontroll av
            djurhälsovården, djursjukvården och djurskyddet. Generalläkaren
            får meddela interna föreskrifter för Försvarsmakten för efterlevnaden
            av gällande bestämmelser inom området. I sin tillsyns- och kontrollfunktion
            är generalläkaren inte underställd överbefälhavaren.
          </note>
          <note>
            Regeringen välkomnar att Försvarsmakten respektive generalläkaren
            har inkommit med förslag till Regeringskansliet om förtydliganden
            vad gäller generalläkarens mandat och författningsstöd.
          </note>
          <note>
            Fru talman! Generalläkarfunktionen inrättades för ungefär 20
            år sedan. Därefter har funktionen inte varit föremål för någon
            samlad översyn eller utvärdering.
          </note>
          <note>
            Det finns anledning att pröva om de skäl som ledde till att generalläkarfunktionen
            inrättades fortfarande är bärkraftiga. Likaså bör det prövas vilken
            verksamhet tillsynsfunktionen bör bedriva och ansvara för och
            om den nuvarande organisatoriska formen inom Försvarsmakten är
            ändamålsenlig. Vidare finns det anledning att analysera om författningsstödet
            är ändamålsenligt.
          </note>
          <note>
            Jag planerar därför att tillsätta en utredning för att genomföra
            en översyn av generalläkarfunktionen. Frågan bereds för närvarande
            i Regeringskansliet.
          </note>
          <note type="speaker">
            Anf. 208 VALTER MUTT (MP):
          </note>
          <note>
            Fru talman! Tack, statsrådet, för svaret!
          </note>
          <note>
            Redan 2011 uppvaktade generalläkaren regeringen med en skrivelse
            där man anmodade regeringen att förtydliga myndighetens ställning
            och befogenheter för att få ett mer rättssäkert mandat.
          </note>
          <note>
            I skriftlig kommunikation med riksdagens utredningstjänst i fjol
            påpekar generalläkaren att man visserligen i sin tillsynsverksamhet
            inte är underställd ÖB men att den organisatoriska placeringen
            som en enhet under ÖB ändå i praktiken inneburit svårigheter att
            få tillräckliga personella resurser och att det föreligger ett
            visst spänningsförhållande mellan Försvarsmaktens försök till
            styrning och generalläkarens värnande om sin självständighet.
          </note>
          <note>
            Den här sortens diffusa jävsförhållanden – eller bara misstanken
            om att sådana kan föreligga – undergräver givetvis förtroendet
            för den svenska rättsstaten.
          </note>
          <note>
            I en skrivelse från 2009 betitlad En tydlig, rättssäker och effektiv
            tillsyn konstaterar regeringen själv att rollkonflikter uppstår
            när en verksamhetsutövare har tillsyn över sig själv. Där påpekas
            vidare att det är grundläggande att tillsynsorganet har författningsreglerade
            möjligheter till ingripande och att en otydlig tillsyn innebär
            risk för att demokratiskt fattade beslut inte genomförs.
          </note>
          <note>
            Det är givetvis bra att försvarsministern planerar att tillsätta
            en utredning för att genomföra en översyn av generalläkarfunktionen.
            Men ändå ter det sig aningen gåtfullt att regeringen agerar först
            nu i mandatperiodens sista skälvande timme. Varför prioriterar
            ni ned grundläggande rättssäkerhetsfrågor på det här iögonfallande
            viset?
          </note>
          <note type="speaker">
            Anf. 209 Försvarsminister KARIN ENSTRÖM (M):
          </note>
          <note>
            Fru talman! Generalläkarfunktionen inrättades som sagt för nästan
            exakt 20 år sedan, den 1 juli 1994, i samband med att Försvarsmakten
            omstrukturerades till en myndighet. När funktionen inrättades
            avsåg tillsynsansvaret det som jag beskrev i mitt första svar:
            hälso- och sjukvården, djurhälsovården, djursjukvården och djurskyddet.
          </note>
          <note>
            När miljöbalken infördes 1999 utökades och befästes ansvaret
            avseende tillsynen av miljö- och hälsoskyddet rörande försvarets
            verksamheter. I förarbetena till miljöbalken konstaterade regeringen
            att generalläkaren redan utövade tillsyn över Försvarsmaktens
            verksamheter enligt flera av de författningar som man föreslog
            skulle sammansmältas i miljöbalken.
          </note>
          <note>
            Regeringen bedömde att försvarets verksamhet är av sådan karaktär
            och nationell betydelse att det finns skäl att tillsynen utövas
            på central nivå och ankommer på staten. Regeringen bedömde därmed
            att tillsynen över försvaret enligt miljöbalken borde ankomma
            på generalläkaren, som då likställs med en myndighet i tillsynsfrågor.
            I tillsynsfrågor är generalläkaren alltså inte underställd överbefälhavaren.
          </note>
          <note>
            I skrivelsen En tydlig, rättssäker och effektiv tillsyn redovisade
            regeringen i december 2009 sin generella syn på tillsyn. Där beskrivs
            att den offentliga tillsynen är viktig för att säkerställa att
            de föreskrifter följs som bland annat riksdagen och regeringen
            har beslutat. Man slår också fast att tillsyn bör utföras av ett
            organ som är självständigt från den verksamhet som tillsynen riktas
            mot. Detta garanterar trovärdigheten i tillsynen.
          </note>
          <note>
            I de fall det finns skäl för att statliga myndigheter eller kommuner
            ska ansvara för både drift och tillsyn av en verksamhet bör självständigheten
            garanteras genom en tydlig åtskillnad av ansvaret för drift och
            tillsyn inom organisationen. När generalläkaren utövar tillsyn
            och kontroll är funktionen inte underställd överbefälhavaren,
            och därmed säkerställs självständigheten för tillsynsfunktionen.
          </note>
          <note>
            Generalläkaren har också tjänat som modell för regleringen av
            annan tillsynsverksamhet, ska man komma ihåg, till exempel när
            det gäller tillsynen av militär luftfart där flygsäkerhetsinspektören
            vid Försvarsmakten ska utöva tillsynen över militär luftfart.
          </note>
          <note>
            Men som jag sade inledningsvis: Generalläkarfunktionen inrättades
            för länge sedan, för 20 år sedan, och har inte varit föremål för
            en samlad översyn eller utvärdering sedan dess. Vi har fått in
            underlag från Försvarsmakten och generalläkaren om att man vill
            ha förtydliganden. Därför finns det anledning att göra en översyn
            av generalläkarfunktionen och utreda frågor som rör en effektiv,
            rationell tillsyn när det gäller miljö- och hälsoskydd, hälso-
            och sjukvård med mera inom försvarets område.
          </note>
          <note>
            Frågan bereds för närvarande i Regeringskansliet, men jag planerar
            att tillsätta en utredning i slutet av sommaren.
          </note>
          <note type="speaker">
            Anf. 210 VALTER MUTT (MP):
          </note>
          <note>
            Fru talman! Tack, statsrådet, för svaret!
          </note>
          <note>
            I svaret på min interpellation sade försvarsministern: Det finns
            anledning att pröva om de skäl som ledde till att generalläkarfunktionen
            inrättades fortfarande är bärkraftiga. Likaså bör det prövas vilken
            verksamhet tillsynsfunktionen bör bedriva och ansvara för och
            om den nuvarande organisatoriska formen inom Försvarsmakten är
            ändamålsenlig. Vidare finns det anledning att analysera om författningsstödet
            är ändamålsenligt.
          </note>
          <note>
            Det tycker jag är en förutsättningslös och öppen hållning som
            länder Karin Enström till heder. Onekligen reser försvarsministern
            ganska stora frågetecken kring hela generalläkarfunktionen som
            obönhörligen kastar skuggor över det vi nyss debatterade: den
            planerade utökningen av skjutövningar i Göteborgs södra skärgård.
            Att länsstyrelsens miljöprövningsdelegation och mark- och miljödomstolen
            bejakade utökade skjutövningar vilar ju i inte ringa grad på den
            miljökonsekvensbeskrivning som generalläkaren genomfört. Om man
            då inte kan utesluta ett jävsförhållande, om än diffust, mellan
            generalläkaren och Försvarsmakten tycker jag att hela ärendet
            om utökade skjutövningar i Göteborgs södra skärgård hamnar i en
            ny dager.
          </note>
          <note type="speaker">
            Anf. 211 Försvarsminister KARIN ENSTRÖM (M):
          </note>
          <note>
            Fru talman! Jag har i mina tidigare inlägg beskrivit hur generalläkarfunktionen
            fungerar i dag och det sätt på vilket regeringen har tryggat att
            funktionen när generalläkaren utövar tillsyn och kontroll inte
            är underställd överbefälhavaren. Vi har en självständighet för
            tillsynsfunktionen.
          </note>
          <note>
            Det här har som sagt också använts som modell för annan typ av
            tillsynsverksamhet. Det gör det inte mindre viktigt att nu se
            över hur funktionen fungerar utifrån att det har gått lång tid
            sedan man gjorde översynen.
          </note>
          <note>
            Att som Valter Mutt nu gör likställa den här diskussionen med
            den som vi hade i den förra interpellationsdebatten ser jag mer
            som ett debattknep än som verklig omsorg om att generalläkarfunktionen
            ska fungera som det är tänkt. Men jag planerar som sagt ändå att
            tillsätta en utredning för att göra översynen. Både riksdagen
            och Valter Mutt kommer att få reda på när och hur det kommer att
            ske. Frågan bereds i Regeringskansliet.
          </note>
          <note type="speaker">
            Anf. 212 VALTER MUTT (MP):
          </note>
          <note>
            Fru talman! Tack, statsrådet, för svaret!
          </note>
          <note>
            Det kanske ter sig som ett debattknep, men jag tycker faktiskt
            att de två interpellationer jag har ställt någonstans hänger ihop
            logiskt.
          </note>
          <note>
            Jag tycker som sagt också att det är lovvärt att försvarsministern
            planerar en översyn av generalläkarfunktionen. Men skulle det
            inte, Karin Enström, te sig motsägelsefullt att ge Försvarsmakten
            tillstånd till utökade skjutövningar i Göteborgs södra skärgård
            så länge den planerade utredningen pågår?
          </note>
          <note type="speaker">
            Anf. 213 Försvarsminister KARIN ENSTRÖM (M):
          </note>
          <note>
            Fru talman! Valter Mutt vet att jag inte i detalj vare sig kan
            eller får kommentera det pågående ärendet, som nu är hos regeringen
            för beredning. Det kommer att komma ett svar på det.
          </note>
          <note>
            Vi har en ordning för hur den här typen av verksamheter ska prövas
            och vad som händer när de överklagas. Nu är frågan under beredning
            i Regeringskansliet enligt den ordning som vi har bestämt, och
            det kommer att komma ett besked.
          </note>
          <note>
            Överläggningen var härmed avslutad.
          </note>
          <note>
            36 § Svar på interpellation 2013/14:534 om synen på stödet till
            frivilliga försvarsorganisationer
          </note>
          <note type="speaker">
            Anf. 214 Försvarsminister KARIN ENSTRÖM (M):
          </note>
          <note>
            Fru talman! Anna-Lena Sörenson har frågat mig vilka åtgärder
            jag som försvarsminister är beredd att vidta för att få en överensstämmelse
            mellan de beslut som är tagna i propositionen En politik för det
            civila samhället (prop. 2009/10:55) och tillämpningen av besluten.
          </note>
          <note>
            I den proposition som interpellanten tar upp finns ett antal
            villkor formulerade som bör gälla som grundläggande förutsättningar
            för statliga organisationsbidrag till organisationer inom det
            civila samhället och andra statliga bidrag av motsvarande karaktär.
          </note>
          <note>
            Förutom sådana generella principer för statens stöd till det
            civila samhället finns en rad bidragssystem inom olika verksamhetsområden.
            Regeringen framhåller i propositionen att det måste finnas utrymme
            för flexibilitet med hänsyn till varje bidragssystems och områdes
            karaktär.
          </note>
          <note>
            I propositionen Ett användbart försvar uttalade regeringen att
            myndigheters, kommuners och andra organisationers behov bör vara
            styrande för de uppdrag som lämnas till frivilliga försvarsorganisationer
            och att det samlade statliga stödet i ökad utsträckning bör utgå
            till verksamheter.
          </note>
          <note>
            Med stöd av förordningen (1994:524) om frivillig försvarsverksamhet
            utbetalar Myndigheten för samhällsskydd och beredskap organisationsstöd
            och uppdragsersättning till de frivilliga försvarsorganisationerna.
          </note>
          <note>
            Organisationsstödet riktar sig till organisationerna som sådana
            och ska bland annat bidra till administrativ basverksamhet och
            verksamhetsutveckling. Uppdragsersättning ges till enskilda projekt
            som syftar till att främja totalförsvaret. Försvarsmakten fördelar
            enligt samma förordning medel till organisationerna för utbildningsverksamhet
            med koppling till det militära försvaret .
          </note>
          <note>
            Utifrån de utvärderingar som MSB och Försvarsmakten gjort bedömer
            myndigheterna att fördelningsmodellen i allt väsentligt uppfyller
            kraven på långsiktighet och förutsebarhet för organisationerna.
            Bedömningen är också att modellen stöder inriktningen för hur
            medel ska fördelas enligt de ovannämnda propositionerna.
          </note>
          <note>
            Regeringen arbetar med att successivt se över gällande statsbidragsförordningar
            för att skapa mer enhetliga villkor. En översyn om frivillig försvarsverksamhet
            kan i framtiden komma att bli aktuell.
          </note>
          <note>
            Slutligen är jag mån om en tydlighet när det gäller villkoren
            för statsbidrag och även om att ha goda relationer till de frivilliga
            försvarsorganisationerna. Jag delar Anna-Lena Sörensons uppfattning
            om vikten av ett brett engagemang i frågor rörande skydd och säkerhet.
          </note>
          <note type="speaker">
            Anf. 215 ANNA-LENA SÖRENSON (S):
          </note>
          <note>
            Fru talman! Tack, ministern, för svaret! Även om jag inte är
            helt nöjd är jag ändå glad över att vi delar uppfattning om hur
            viktigt det är att staten på bästa sätt omhändertar det stora
            engagemang som finns hos medborgarna när det gäller skydd och
            säkerhet.
          </note>
          <note>
            Det som de frivilliga försvarsorganisationerna åstadkommer när
            det gäller att förebygga olyckor och kriser eller för att minimera
            skador som uppkommer vid kriser kan inte överskattas. I en tid
            när kittet i samhället håller på att försvinna och när samhället
            dras isär och orättvisor och utanförskap blir större, är det av
            yttersta vikt att tillvarata den vilja till engagemang och omtanke
            om varandra som finns hos medborgarna. I en kris som drabbar samhällets
            grundläggande funktioner är det absolut nödvändigt att vi kan
            förlita oss på att vi kan använda enskilda människors vilja till
            insats och hjälp men också att det finns organisationer som gör
            ambitionerna användbara i organiserad form till hjälp och stöd
            för den enskilde och för samhället.
          </note>
          <note>
            Det är väsentligt att de frivilliga hjälpinsatserna är organiserade
            på lokal nivå och att de kan verka snabbt.
          </note>
          <note>
            I regeringens nyligen avgivna proposition 2013/14:144 betonas
            vikten av att det skapas förutsättningar för att ta hand om engagemang
            från frivilligorganisationerna, och propositionen framhåller de
            frivilliga resursgrupperna som ett gott exempel på hur goda strukturer
            kan byggas i kommunerna. Med tanke på detta finns det anledning
            att fundera över att det är just det frivilliga och ideella engagemanget
            som är viktigt i sammanhanget och varför det inte kan ersättas
            av den statliga eller kommunala verksamheten eller myndighetsutövningen.
          </note>
          <note>
            Att fria och frivilliga insatser från medborgarna i organiserad
            form är viktiga och grundläggande för vårt samhälles skydd och
            bestånd stadfästes i propositionen från 2010, En politik för det
            civila samhället , och den politiken fick stöd från samtliga partier
            i riksdagen. De sex centrala principer som uttalas i propositionen
            ska reglera det förhållningssätt som ska gälla från statens sida
            i förhållande till det civila samhället. Principerna berör självständighet
            och oberoende, dialog, kvalitet, långsiktighet, öppenhet och insyn
            samt mångfald. Alla dessa är viktiga principer för att garantera
            att frivilligrörelsen levererar utveckling och kreativitet som
            överensstämmer med det statliga kravet på kvalitet och innehåll
            och också motsvarar det behov som samhället och enskilda har rörande
            skydd och säkerhet.
          </note>
          <note>
            Den första och den viktigaste principen handlar om att frivilligorganisationerna
            kan utöva sin verksamhet utan obefogad kontroll eller inblandning
            från myndigheterna. Om organisationerna blir alltför beroende
            av bidrag för uppdragen riskeras deras roll som självständiga
            opinionsbildare och kreativa utvecklare av verksamhet. Då har
            hela idén med frivillig verksamhet byggd på den enskildes engagemang
            gått förlorad.
          </note>
          <note>
            Det är därför uppseendeväckande att ministern i sitt svar inte
            tar ställning för att en fördelningsmodell för organisationsstöd
            till frivilliga försvarsorganisationer bör överensstämma med politiken
            för det civila samhället. I stället väljer hon att upphöja undantaget
            till norm.
          </note>
          <note>
            Självfallet måste det finnas utrymme för flexibilitet i hur man
            fördelar bidrag, beroende på vilken typ av verksamhet som frivilligorganisationen
            i fråga tillhandahåller. Ingen tror att det kan råda samma förutsättningar
            för en frivillig skytteförening som för en kyrklig hjälporganisation,
            till exempel. Men jag saknar en motivering från statsrådets sida
            varför man valde att börja med en avvikelse strax efter att man
            tagit beslut om något helt annat. Och varför försvarar ministern
            en modell som är orättvis, och varför reflekterar hon inte över
            hur styrningen och bidragsmodellen påverkar resultatet av den
            verksamhet man vill ha ut av frivilligorganisationerna?
          </note>
          <note type="speaker">
            Anf. 216 STEFAN CAPLAN (M):
          </note>
          <note>
            Fru talman! Jag håller med om mycket av det som statsrådet har
            framfört och också en del av det som Anna-Lena Sörenson tar upp.
            Vi har diskuterat frivilligorganisationerna ganska ofta, inte
            bara här i kammaren utan också i utskottet. Jag vågar påstå att
            det finns en stor samsyn om betydelsen och vikten av frivilligorganisationerna,
            för de bidrar faktiskt. Särskilt nu när vi har ett nytt personalförsörjningssystem
            bidrar de till att vi får intresserad och duglig personal. Det
            är alltså inget nytt i den saken.
          </note>
          <note>
            När det gäller organisationsstödet och verksamhetsstödet, alltså
            det som handlar om fördelningen här, har vi tidigare som utskottsledamöter
            och suppleanter fått en skrivelse från 16 av de 18 frivilligorganisationerna,
            som har haft en samsyn när det gäller den nuvarande modellen.
          </note>
          <note>
            Det fanns en anledning till att man bytte fördelningssystem.
            Den gamla modellen innebar att det var för stor skillnad mellan
            stödet för organisationen och för den verksamhet man skulle bedriva.
            Jag har talat med Civilförsvarsförbundet. Det är ju faktiskt den
            frivilligorganisationen som ligger till grund för interpellationen.
            Jag kan hålla med om att det var olyckligt att det inte var någon
            smidig övergång från det gamla systemet till det nya. Det var
            i princip över en natt som man fick dra åt svångremmen rejält.
            Jag lägger faktiskt skulden i det här fallet på MSB, för man kunde
            ha gjort detta på ett mycket smidigare sätt.
          </note>
          <note>
            Lottakåren blev också för några år sedan, innan det nya systemet
            infördes, av med mycket av sitt bidrag; det nästan halverades.
            Det var bara för dem att bita ihop och försöka anpassa sin organisation
            därefter, vilket man har lyckats ganska bra med. Det handlar inte
            bara om en klagovisa, utan man måste också försöka leverera och
            göra något konstruktivt av detta.
          </note>
          <note type="speaker">
            Anf. 217 Försvarsminister KARIN ENSTRÖM (M):
          </note>
          <note>
            Fru talman! De frivilliga försvarsorganisationerna spelar en
            viktig roll i det nya försvaret. De har en roll både i rekryteringen
            till försvaret och för att sprida information om försvaret till
            en bredare allmänhet. Att många av frivilligorganisationerna finns
            spridda över hela landet gör också att man når ut till många.
          </note>
          <note>
            Det finns en stor kompetens och expertis inom specialområden,
            där frivilligorganisationerna fyller en viktig funktion i att
            också förse hemvärnsförbanden med personal till olika befattningar.
            Av totalt ca 22 000 personer i hemvärnet står de frivilliga försvarsorganisationerna
            för att bemanna 5 100. Till detta kommer naturligtvis att de frivilliga
            försvarsorganisationerna är en viktig länk i vår samlade krisberedskap.
          </note>
          <note>
            För att vi ska vara beredda att hantera alla de allvarliga händelser
            och kriser som kan tänkas drabba oss krävs att hela samhället
            tar ett ansvar. Genom att frivilligt engagera sig kan man som
            enskild ta ett ansvar för samhällets krisberedskap och skapa säkerhet
            för andra.
          </note>
          <note>
            Anslagen från Försvarsmakten och Myndigheten för samhällsskydd
            och beredskap till frivilliga försvarsorganisationer uppgick till
            sammanlagt nästan 180 miljoner kronor under 2013. De sammanlagda
            utbetalningarna har varit på ungefär den nivån över tid. Vi kan
            till och med se en viss höjning, med 2,4 procent, under 2013.
            Utbetalningarna har alltså inte minskat utan ökat, och vi har
            också höjt maxbeloppet för Försvarsmaktens uppdragsersättning
            från 82 till 92 miljoner kronor.
          </note>
          <note>
            Regeringen bedömer att borttagandet av det särskilda anslaget
            inte har inneburit någon nämnvärd förändring av nivån på organisationsstödet.
            Inte heller har Försvarsmaktens och MSB:s nya modell för fördelning
            av organisationsstöd till de frivilliga försvarsorganisationerna
            2011 haft någon inverkan på den totala summan organisationsstöd.
          </note>
          <note>
            De frivilliga försvarsorganisationerna skiljer sig från det övriga
            civilsamhället i vissa avseenden. Frivilligförordningens inriktning
            är att myndigheternas behov ska vara styrande för uppdragen inom
            totalförsvarsområdet. De har i grunden uppdrag att rekrytera medlemmar
            som efter viss utbildning ingår avtal för uppgifter inom totalförsvaret,
            och avtalen ska göra det möjligt att vid höjd beredskap ta dem
            i anspråk. Själva utbildningen för uppgifter inom Försvarsmakten
            innebär till exempel vapenutbildning, och uppgifterna enligt avtal
            innebär ibland säkerhetsklassning.
          </note>
          <note>
            Statsmakternas behov av att reglera den här verksamheten i en
            förordning har därför särskilda skäl och svarar oftast mot organisationernas
            egna önskemål.
          </note>
          <note>
            De frivilliga försvarsorganisationerna har också utvecklat ett
            mycket nära samarbete och en samverkan med de myndigheter inom
            totalförsvaret där deras medlemmar med avtal ska tjänstgöra under
            höjd beredskap. Det innebär ett samarbete och en samverkan som
            skiljer sig från många andra ideella organisationer.
          </note>
          <note>
            I det här sammanhanget vill jag påminna om att Socialdemokraterna
            vill skära ned anslaget till MSB, vilket riskerar att drabba frivilligorganisationernas
            ersättning. Uppdragsersättningen ligger under anslag 2.4.
          </note>
          <note>
            Jag vill också fråga Anna-Lena Sörenson hur Socialdemokraterna
            ska hantera problemet med att komma överens med Vänstern och Miljöpartiet
            om en eventuell budget i utgiftsområde 6, där man har betydligt
            mindre resurser än vad som är fallet i dag.
          </note>
          <note>
            Det är mina frågor. Jag säger att vi har kvar en högre nivå på
            det sammanlagda organisationsstödet. Hur blir det då om Socialdemokraternas
            vilja att skära ned anslaget till MSB går igenom? Hur drabbar
            det frivilligorganisationerna?
          </note>
          <note type="speaker">
            Anf. 218 ANNA-LENA SÖRENSON (S):
          </note>
          <note>
            Fru talman! Jag måste fråga både Stefan Caplan och försvarsministern:
            Vad är egentligen eftersträvansvärt i det här sammanhanget? Är
            det inte bra att frivilligorganisationerna arbetar brett med insatser
            mot vad som kan hända längs hela skalan av hot och risker? Är
            det inte önskvärt att arbeta lokalt över hela Sverige?
          </note>
          <note>
            Den fördelningsmodell som gäller i dag stöder inte en sådan ambition.
            Försvarsministern och även Stefan pratar om att flera av organisationerna
            är nöjda, och man pratar om ett sammanlagt höjt organisationsbidrag.
            Men då måste jag fråga, också med tanke på den flexibilitet som
            försvarsministern hänvisar till i sitt svar: Är det vettigt att
            ha samma fördelningsmodell gentemot organisationer som har så
            olika uppdrag? Man kan tänka sig att de som har uppdrag mot Försvarsmakten
            är väldigt väldefinierade och väldigt nöjda. De fick mer pengar
            när man övergick till den här fördelningsmodellen.
          </note>
          <note>
            Det är en väldigt stor skillnad jämfört med de organisationer
            som vänder sig mot civilbefolkningen och som behöver vara mer
            fria i sina uppdrag. De behöver vara kreativa för att kunna göra
            insatser vid kriser som är oförutsägbara och som kan drabba oss
            väldigt snabbt.
          </note>
          <note>
            Den fördelningsmodell som gäller i dag strider mot civilsamhällespropositionens
            betoning av att organisationsbidraget bör bli en större andel
            av det totala stödet. Försvarsministerns svar på interpellationen
            ger exempel på att det motsatta förhållandet råder. I stället
            tog man fasta på försvarspropositionen och även på den gamla frivilligförordningen.
          </note>
          <note>
            Det handlar mer om att man ska tillgodose myndigheternas behov
            och inte organisationernas och därmed i förlängningen också medborgarnas
            behov, vilket borde vara det som står i centrum för politiken.
          </note>
          <note>
            Följden blir att organisationerna blir beroende av att producera
            verksamhet som beställs av myndigheterna och som dessutom, i det
            här fallet, betalas i efterhand. Stödet utformas alltså inte för
            vad organisationerna gör eller förväntas göra, och inga utvärderingsbara
            mål kan sättas.
          </note>
          <note>
            Risken är uppenbar att organisationernas frihet och självständighet
            hotas. Organisationernas viktiga roll som opinionsbildare går
            om intet, och den utvecklingskraft som frivillighet och ideella
            insatser kan bidra med uteblir.
          </note>
          <note>
            Att engagera fler och rekrytera medlemmar och frivilliga som
            kan göra viktiga insatser gynnas inte heller av fördelningsmodellen,
            då man satt ett godtyckligt tak vid 9 000 medlemmar för organisationsstödet.
            Civilförsvarsförbundet, fru talman, har 20 000 medlemmar och missgynnas
            alltså av fördelningsmodellen.
          </note>
          <note>
            Precis som Stefan Caplan påpekade blev det en väldigt osmidig
            övergång. Över en natt fick man försämrade förutsättningar för
            att driva sin verksamhet. Det strider också mot civilsamhällespropositionens
            krav på dialog, som ska föras mellan staten och organisationerna.
          </note>
          <note>
            Återigen: Håller ministern fast vid att försvara en fördelningsmodell
            som inte stimulerar till att kanalisera människors vilja och förmåga
            till engagemang? MSB:s undersökning Opinioner från i fjol visar
            att 71 procent av medborgarna vill vara med och ta ansvar för
            sig själva och för andra. Tycker inte ministern att det är viktigt
            att ta vara på en sådan potential? Vi socialdemokrater tycker
            att den är oundgänglig när det gäller att värna våra grundläggande
            värderingar och samhällets funktioner och inte minst när det gäller
            att stödja den enskilda människan i utsatta situationer.
          </note>
          <note>
            Ministern hänvisar i sitt svar till de utvärderingar som MSB
            och Försvarsmakten gjort av fördelningsmodellen. Återigen är det
            modellen i sig som står i förgrunden och som är viktig. Myndigheterna
            har inte redovisat vilka resultat och vilka effekter som modellen
            gett. Borde inte det vara intressant för regeringen?
          </note>
          <note type="speaker">
            Anf. 219 STEFAN CAPLAN (M):
          </note>
          <note>
            Fru talman! Ibland talar Anna-Lena Sörenson om organisationerna
            i pluralis, men det gäller Civilförsvarsförbundet, som vi egentligen
            kan tala om i singularis. Skulle man erbjuda organisationerna
            mer pengar skulle de förvisso ta emot dem. Det är ingen nyhet
            för politiker. Det vet man alltid. Men det är väldigt påtagligt
            att 16 av 18 organisationer jobbar som ett team.
          </note>
          <note>
            Civilförsvarsförbundet väljer då att lägga fram en utvärdering
            som man har gjort själv. Jag hade blivit väldigt förvånad om man
            i utvärderingen hade kommit fram till att man får för mycket pengar.
            Det var nästan givet vad de skulle svara, att de får för lite
            pengar.
          </note>
          <note>
            För mig är det viktigt att verksamheten genererar inkomst. Det
            handlar alltså inte om det stora stödet för att man är en viss
            organisation, utan stödet handlar mycket om den verksamhet man
            har.
          </note>
          <note>
            Sedan ska man väl säga att det som Civilförsvarsförbundet arbetade
            med för 30 år sedan är det inte läge för i dag. Det är helt andra
            normer, exempelvis för bostadsbyggande. För 30–40 år sedan byggde
            man exempelvis skyddsrum. Man hade en verksamhet då som inte finns
            i dag. Man måste leva i nuet.
          </note>
          <note>
            Jag tror fortfarande på den här idén. Det gör jag till dess att
            man kanske kommer med något enigt och gemensamt förslag från frivilligorganisationerna.
          </note>
          <note>
            Detta blir mina sista ord här i kammaren, fru talman, för jag
            slutar i morgon. Det är sommaruppehåll. Sedan är det den 29 september.
          </note>
          <note>
            Trevlig sommar!
          </note>
          <note type="speaker">
            Anf. 220 Försvarsminister KARIN ENSTRÖM (M):
          </note>
          <note>
            Fru talman! I den här debatten har vi talat en hel del om fördelningsmodellen.
            Här vill jag understryka att den fördelningsmodell som Försvarsmakten
            och MSB tillämpar i dag är framtagen tillsammans med Fos, Frivilliga
            försvarsorganisationernas samarbetskommitté, som representerade
            de frivilliga försvarsorganisationerna.
          </note>
          <note>
            Samtliga organisationer fick komma in med yttranden. Efter att
            man hade lyssnat gjordes några smärre justeringar. Sedan godtogs
            modellen av alla organisationer utom tre.
          </note>
          <note>
            Det är en enkätundersökning som har nämnts. Det var Försvarsmakten
            och MSB som lät göra den under hösten 2013. Den visar att det
            i dag endast är 2 av 18 organisationer som är missnöjda med modellen.
            Vi har alltså 16 organisationer som är tillfreds med den modell
            som tillämpas i dag.
          </note>
          <note>
            Hur förhåller sig då organisationsstödet till de två propositioner
            som det handlar om? Ja, för att tillmötesgå inriktningarna i de
            två propositionerna Ett användbart försvar och En politik för
            det civila samhället är organisationsstödet uppdelat i två delar.
          </note>
          <note>
            Den första är organisationsbidraget, som ska stödja organisationerna
            i uppgiften att vara röstbärare, opinionsbildare och till stöd
            för den demokratiska samhällsutvecklingen. De uppgifter som organisationsstödet
            avser att stödja är av en annan karaktär än de uppgifter som anges
            i frivilligförordningen. Det här bidraget är i hög grad inriktat
            på att stödja varje organisation som en resurs för civilsamhället,
            vilket är i linje med det som anges i propositionen En politik
            för det civila samhället .
          </note>
          <note>
            Den andra delen av organisationsstödet är verksamhetsbidraget,
            som handlar om organisationernas förmåga att genomföra uppdrag
            och leverera efterfrågad resurs. Verksamhetsbidrag är en del i
            fördelningsmodellen för att möta inriktningen i propositionen
            Ett användbart försvar .
          </note>
          <note>
            Stödet till och dialogen med civilsamhället kan, som mycket annat,
            utvecklas och förbättras allteftersom. Fördelningsmodellens projekttid
            på tre år har löpt ut, och MSB och Försvarsmakten har gjort en
            egeninitierad utvärdering av modellen. Den presenterades i april
            i år. Vi i regeringen kommer att ta del av utvärderingarna, analysera
            och återkomma i ärendet.
          </note>
          <note>
            Jag vill ändå lyfta fram två saker som pågår nu. Det första är
            en utredning som påbörjats, och det andra är en åtgärd för att
            utveckla stödet till aktörerna i det civila samhället.
          </note>
          <note>
            I mars 2014 beslutade regeringen att en särskild utredare ska
            undersöka möjligheterna att underlätta för civilsamhällets organisationer
            att bedriva sin verksamhet, utvecklas och därigenom bidra till
            demokrati, välfärd, folkhälsa, gemenskap och social sammanhållning.
          </note>
          <note>
            Syftet med utredningen är bland annat att organisationernas kompetens
            och kapacitet bättre ska tas till vara i mötet mellan kvinnor
            och män med olika social, kulturell och ekonomisk bakgrund, inte
            minst inom vård och omsorg. Utredningen heter Ett stärkt och självständigt
            civilsamhälle och ska vara färdig och redovisas senast den 29
            februari 2016.
          </note>
          <note>
            Jag vill också nämna en förordning om statsbidrag till organisationer
            som stöder veteransoldater och deras anhöriga. Den har nyligen
            antagits och är utformad med villkor som överensstämmer med regeringens
            bedömningar i proposition 2009/10:55 En politik för det civila
            samhället .
          </note>
          <note type="speaker">
            Anf. 221 ANNA-LENA SÖRENSON (S):
          </note>
          <note>
            Fru talman! Både Stefan Caplans och försvarsministerns inlägg
            handlade mycket om de frivilliga organisationernas stöd till det
            militära försvaret. Jag hävdar fortfarande att fördelningsmodellen
            passar bättre för de 16 organisationer som är positiva till den
            nya fördelningsmodellen, vilket kanske inte är så konstigt.
          </note>
          <note>
            De tre organisationer som vänder sig till den civila delen av
            befolkningen har varit mindre nöjda med fördelningsmodellen. Det
            gäller inte bara Civilförsvarsförbundet utan också Blå Stjärnan
            och i viss mån också Röda Korset.
          </note>
          <note>
            Jag måste fråga både försvarsministern och Stefan Caplan: Anser
            man inte att det finns ett behov av insatser för framför allt
            enskilda medborgare? Underskattar eller till och med föraktar
            man de insatser som Civilförsvarsförbundet, i det här fallet,
            gör? Tycker man inte att de är konstruktiva i sina arbeten? I
            så fall motsäger man regeringens skrivningar i propositionen om
            att de frivilliga organisationernas arbeten i kommunerna är konstruktiva,
            bra och värda att bygga på.
          </note>
          <note>
            Jag vill också säga att den utvärdering som myndigheterna har
            gjort – MSB och försvarsmyndigheterna har alltså utvärderat sig
            själva när det gäller dessa frågor – egentligen inte är i överensstämmelse
            med de principer som finns för statlig styrning.
          </note>
          <note>
            Jag tycker att det är positivt att försvarsministern hänvisar
            till utredningar som är påbörjade. Vi kanske kan få se en förändring
            när det gäller de här frågorna, för det är som sagt viktigt att
            frivillig försvarsverksamhet tas om hand på ett bra sätt och att
            man kan utveckla sig mot de behov som finns i samhället.
          </note>
          <note>
            Detta var väl den sista interpellationsdebatt som jag deltar
            i under denna mandatperiod. Jag vill tacka försvarsministern för
            de debatter vi har haft här i kammaren och önska en lycklig resa
            till Paris, en trevlig sommar och en god valrörelse. Jag vill
            även tacka medarbetarna och fru talmannen.
          </note>
          <note type="speaker">
            Anf. 222 Försvarsminister KARIN ENSTRÖM (M):
          </note>
          <note>
            Fru talman! Jag vill i min slutreplik verkligen understryka hur
            viktiga och värdefulla inte bara de frivilliga försvarsorganisationerna
            är utan självklart också de människor och det engagemang som läggs
            ned av medlemmar, aktiva och de som stöder detta viktiga arbete.
            Deras engagemang är betydelsefullt. Det är betydelsefullt för
            krisberedskapen och försvarsförmågan i stort men också för organisationernas
            uppgift att ta till vara just enskilda individers engagemang och
            att stimulera frivilligarbetet.
          </note>
          <note>
            Samhällets förmåga att hantera kriser handlar både om hur vi
            agerar tillsammans och hur vi agerar som enskilda individer.
          </note>
          <note>
            Jag vill uppmana myndigheter, kommuner och de frivilliga försvarsorganisationerna
            att utveckla och fördjupa dialogen, samverkan och samarbetet med
            varandra. Vi behöver fortsatt stärka samhällets robusthet och
            vår samlade förmåga att hantera kriser.
          </note>
          <note>
            För att samhället ska kunna tillgodogöra sig engagemanget krävs
            naturligtvis insatser från det offentliga. Till att börja med
            måste de aktörer som har ansvar för samhällets krisberedskap kontinuerligt
            undersöka möjligheterna att använda frivilliga vid allvarliga
            händelser och kriser. Ett frivilligperspektiv måste ständigt vara
            närvarande.
          </note>
          <note>
            Det jag tog upp inledningsvis oroar mig. Det är hur framtiden
            kommer att se ut för de frivilliga försvarsorganisationerna om
            Socialdemokraterna behöver komma överens med Vänsterpartiet och
            Miljöpartiet, som har en helt annan syn på försvaret och också
            vill skära ned anslagen. Det oroar mig.
          </note>
          <note>
            Men vi har nu utredningar på gång, och som jag också sade i mitt
            svar kan en översyn av hela den frivilliga försvarsverksamheten
            komma att bli aktuell i framtiden.
          </note>
          <note>
            Med det vill jag tacka för debatten och önska alla trevlig sommar.
          </note>
          <note>
            Överläggningen var härmed avslutad.
          </note>
          <note>
            37 § Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Kammaren biföll talmannens förslag att motionstiden för ovanstående
            skrivelser skulle förlängas till och med måndagen den 6 oktober
            .
          </note>
          <note>
            38 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 24 juni
          </note>
          <note>
            Olle Thorell
          </note>
          <note>
            Pia Nilsson
          </note>
          <note>
            Jörgen Hellman
          </note>
          <note>
            39 § Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 24 juni
          </note>
          <note>
            Jens Holm
          </note>
          <note>
            den 25 juni
          </note>
          <note>
            Jonas Gunnarsson
          </note>
          <note>
            Agneta Gille
          </note>
          <note>
            Roger Lamell
          </note>
          <note>
            Lars Gustafsson
          </note>
          <note>
            40 § Kammaren åtskildes kl. 23.06.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
