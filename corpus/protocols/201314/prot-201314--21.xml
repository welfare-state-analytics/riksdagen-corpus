<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--21</head>
          <docDate when="2013-11-05">2013-11-05</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:21
          </note>
          <note>
            Tisdagen den 5 november
          </note>
          <note>
            Kl. 13:00 - 22:48
          </note>
          <note>
            1 § Meddelande om val
          </note>
          <note>
            Förste vice talmannen meddelade att val av ställföreträdande
            justitieombudsman skulle äga rum onsdagen den 6 november .
          </note>
          <note>
            2 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:74
          </note>
          <note>
            Interpellation 2013/14:74 Ekonomisk brottslighet i byggbranschen
          </note>
          <note>
            Interpellationen kommer att besvaras tisdagen den 26 november
            2013.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Magnus Bengtson
          </note>
          <note>
            Interpellation 2013/14:81
          </note>
          <note>
            Interpellation 2013/14:81 Apoteken
          </note>
          <note>
            Interpellationen kommer att besvaras tisdagen den 3 december
            2013.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            3 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 26 december
          </note>
          <note>
            4 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            5 § Svar på interpellation 2013/14:18 om granskning av biståndet
          </note>
          <note type="speaker">
            Anf. 1 Statsrådet HILLEVI ENGSTRÖM (M):
          </note>
          <u>
            <seg>
              Fru talman! Kenneth G Forslund har frågat mig om vad jag avser
              att göra för att återställa förtroendet för regeringens hantering
              av biståndsmedel och för en god granskning av det svenska utvecklingssamarbetet.
            </seg>
          </u>
          <u>
            <seg>
              Som biståndsminister är det viktigt för mig att det svenska biståndet
              har en ändamålsenlig struktur för uppföljning och utvärdering.
              Det handlar om att säkerställa att biståndet ger bästa resultat.
              Det handlar dessutom om att upprätthålla skattebetalarnas förtroende.
              Jag välkomnar därför det stora intresse som nu finns för granskning
              av svenskt bistånd.
            </seg>
          </u>
          <u>
            <seg>
              Regeringen har alltsedan tillträdet 2006 fäst stor vikt vid resultat,
              transparens och därmed också utvärdering. En ny resultatstyrningsmodell
              för det svenska biståndet har inrättats. Modellen leder till att
              uppföljning och utvärdering av biståndsverksamheten kommer mer
              i fokus. I januari 2013 beslutade regeringen att inrätta en oberoende
              expertgrupp för utvärdering och analys av Sveriges internationella
              bistånd. Expertgruppens tillkomst utgör en ambitionshöjning av
              utvärderingsverksamheten inom biståndet .
            </seg>
          </u>
          <u>
            <seg>
              Ytterligare exempel på granskning och utvärdering inom biståndsområdet
              är de löpande granskningar som OECD-Dac och Riksrevisionen genomför.
              Regeringen har även Statskontoret till sitt förfogande, som utgör
              en viktig utredningsresurs inom biståndet och inom andra politikområden.
              Utöver detta följer Sida kontinuerligt upp sin egen verksamhet
              i syfte att säkerställa att den har utförts på ett ändamålsenligt
              vis. Detsamma gäller för Folke Bernadotteakademin och andra biståndsfinansierade
              myndigheter.
            </seg>
          </u>
          <u>
            <seg>
              Oberoende granskning och utvärdering av biståndet kommer även
              fortsättningsvis att vara högt prioriterat för regeringen. Jag
              kommer att sträva efter att verksamheten ständigt utvecklas och
              förfinas samt att resultatet från granskningar, analyser och utvärderingar
              tillvaratas på ett öppet och transparent sätt för att förbättra
              fattiga och förtryckta människors liv och för att skattemedel
              ska generera största möjliga nytta.
            </seg>
          </u>
          <note type="speaker">
            Anf. 2 KENNETH G FORSLUND (S):
          </note>
          <u>
            <seg>
              Fru talman! Tack, biståndsministern, för svaret! Själva svaret
              kan man egentligen inte ha några synpunkter på, men det är inte
              svar på den konkreta bakgrund som föranleder frågan: Varför behöver
              förtroendet för regeringens biståndshantering återupprättas?
            </seg>
          </u>
          <u>
            <seg>
              I min interpellation pekar jag på ett antal händelser som har
              uppdagats över en ganska lång tid. Tidigare har man haft en beräkningsmodell
              för att schablonmässigt beräkna kostnader för de svenska ambassaderna
              världen över, vilket gjorde att man ägnade biståndsmedel åt exempelvis
              ambassaden i Reykjavik. Detta kritiserade Dac, alltså OECD:s biståndskommitté,
              och det ledde till att man blev tvungen att ändra beräkningsmodellen.
              Sedan kan det noteras att summan är, såvitt jag kan förstå, närmast
              på kronan exakt densamma fortfarande, trots en ny beräkningsmodell.
            </seg>
          </u>
          <u>
            <seg>
              Den senaste tiden har vi fått rapporter om hur den tidigare biståndsministerns
              och den tidigare statssekreterarens löner under fyra års tid i
              praktiken betalades med biståndspengar genom avräkningar från
              biståndet. Man sade att det var enligt regelverket, men enligt
              OECD:s biståndskommitté Dac är det i gråzonen för vad som kan
              anses vara tillåtet. Regeringen har själv, innan detta uppdagades,
              ändrat metoden. Man kan undra: Varför ändrade man metoden om det
              var enligt regelverket, som regeringen i olika kommentarer hittills
              sagt att det var?
            </seg>
          </u>
          <u>
            <seg>
              När det gäller granskningen av biståndet är det bra att biståndsministern
              nu pekar på intresset av att ha en seriös granskning av biståndsbudgeten
              och biståndsverksamheten. Men historien är tyvärr att regeringen
              valde att vid årsskiftet lägga ned den myndighet, Sadev, som oberoende
              skulle granska biståndet. Detta skedde dessutom under former som
              gör att det nu blir en lång period av uppehåll i flödet av oberoende
              utvärderingar av biståndet. Det blir en lucka på åtminstone ett
              och ett halvt år, och jag tycker att det är särskilt allvarligt
              med det här avbrottet i utvärderingsarbetet. Nu är en ny verksamhet
              på väg att byggas upp. Jag har ingen anledning att tro att den
              skulle bli dålig, men jag beklagar den lucka som uppenbart uppstår,
              och den är regeringens ansvar.
            </seg>
          </u>
          <u>
            <seg>
              Riksrevisionen, har vi fått veta, har börjat göra granskningar
              av regeringens biståndshantering, men de granskningarna har man
              sedan, av olika skäl, inte gått vidare med. Pikant nog valde man
              kort före det senaste valet att stoppa vidare granskning från
              Riksrevisionens sida. Man kan undra varför.
            </seg>
          </u>
          <u>
            <seg>
              Det här är bakgrunden till de frågor som jag har ställt till
              biståndsminister Hillevi Engström om vikten av att återställa
              förtroendet för regeringens biståndspolitik. Hur ser biståndsministern
              på bakgrunden till att regeringens biståndspolitik behöver få
              förtroendet återupprättat?
            </seg>
          </u>
          <note type="speaker">
            Anf. 3 Statsrådet HILLEVI ENGSTRÖM (M):
          </note>
          <u>
            <seg>
              Fru talman! Tack, Kenneth G Forslund, för interpellationen! Jag
              har nu på förmiddagen haft förmånen att träffa utrikesutskottet
              för att lite mer noggrant gå igenom de här delarna, och jag hade
              också möjligheten att ha med de högsta cheferna inom utrikesförvaltningen.
            </seg>
          </u>
          <u>
            <seg>
              Från regeringens sida har det varit, är och kommer att vara oerhört
              angeläget att följa de internationella riktlinjer som finns för
              biståndet och som kommer från OECD:s biståndskommitté, Dac. Därför
              var det med stor glädje som jag kunde ta emot denna peer review,
              som är omfattande och den största granskningen som har skett under
              senare år av det svenska biståndet och därmed också av avräkningarna.
            </seg>
          </u>
          <u>
            <seg>
              Min uppfattning är att redan när den nya beräkningsmodellen,
              som trädde i kraft 2009, kom – då jag som Kenneth G Forslund satt
              här i riksdagen och kunde följa det här lite mer på avstånd –
              var det angeläget för regeringen att följa de riktlinjer som finns
              för vad som får avräknas och inte. Den bild jag har fått är att
              våra tjänstemän har haft konsultationer med Dac-tjänstemännen
              på OECD i Paris som hanterar de här frågorna. Det här har alltså
              inte alls skett i hemlighet. Tvärtom vill jag vara öppen, och
              det är klart att man välkomnar granskning. Därför delar jag inte
              Kenneth G Forslunds analys att man behöver återupprätta förtroendet.
              Jag tycker att vi har fått ett kvitto på att vi har högt förtroende
              när vi även blir granskade av en internationell organisation som
              OECD som har ett gott anseende. Vi får beröm i stor utsträckning,
              men det finns också en del förbättringsområden. Bland annat måste
              vi fokusera biståndet ännu mer.
            </seg>
          </u>
          <u>
            <seg>
              Det sker också en granskning genom Riksrevisionen, som lyder
              direkt under riksdagen, och den är också välkomnad. Det är inte
              sant att någon granskning har stoppats.
            </seg>
          </u>
          <u>
            <seg>
              Jag vet att Gunilla Carlsson, som tidigare hade det här ämbetet,
              var väldigt noga med att det skulle råda öppenhet och transparens
              och att vi skulle sträva mot ännu högre effektivitet i biståndet.
            </seg>
          </u>
          <u>
            <seg>
              Avslutningsvis vill jag understryka att det under åren 2009–2012
              skedde en avräkning när det gäller biståndsministerns och statssekreterarens
              löner. Men lönerna har alltid betalats ut från utgiftsområde 1,
              det vill säga rikets styrelse, och ingenting annat. Det är bra
              att sådana saker ses över med jämna mellanrum och att de förbättras
              och förfinas. Systemet som råder nu kommer säkert också inom ett
              eller ett par år att ses över och förändras ytterligare för att
              hänga med i utvecklingen och för att säkerställa att vi följer
              riktlinjerna men också för att alla biståndspengar i största möjliga
              mån kommer de fattiga och förtryckta människorna till del runt
              om i världen.
            </seg>
          </u>
          <note type="speaker">
            Anf. 4 KENNETH G FORSLUND (S):
          </note>
          <u>
            <seg>
              Fru talman! När det gäller OECD:s biståndskommitté Dac och deras
              så kallade peer review av det svenska biståndet är det på ytan
              en artig förklaring av att mycket av det vi gör är bra. Men om
              man läser utvärderingen noga kan man också konstatera att det
              finns en del kritik. Det är dessutom tidigare kritik och synpunkter
              som de upprepar och konstaterar att bristerna inte har åtgärdats
              sedan sist.
            </seg>
          </u>
          <u>
            <seg>
              Biståndsministern säger att regeringens hantering av avräkningarna
              av den föregående biståndsministerns och dennas statssekreterares
              löner har skett i samråd med OECD och Dac. Det verkar ju inte
              så. Aftonbladet har nämligen hittat ett pm från Regeringskansliet
              från försommaren 2012 som visar på att man då uppenbarligen har
              pratat med OECD-Dac. I pm:et står det: Mot bakgrund av översynens
              rekommendationer som bland annat grundar sig på dialog med sekretariatet
              på OECD/DAC har UD gjort förändringar i metoden för beräkning
              av vilka av utrikesförvaltningens förvaltningskostnader som ska
              ingå i biståndsramen.
            </seg>
          </u>
          <u>
            <seg>
              Konkret är det här som regeringen byter kurs igen efter fyra
              år och tar bort avräkningen av biståndsministerns och statssekreterarens
              löner efter att man då har pratat med OECD:s biståndskommitté.
            </seg>
          </u>
          <u>
            <seg>
              Min fråga till biståndsministern är: Om detta var enligt regelverket,
              varför ändrar man sig då? Och varför, som kabinettssekreteraren
              på UD tidigare har uttryckt i intervjuer, behövs en striktare
              regeltillämpning om detta var enligt OECD-Dacs regelverk?
            </seg>
          </u>
          <note type="speaker">
            Anf. 5 GUNNAR ANDRÉN (FP):
          </note>
          <u>
            <seg>
              Fru talman! Sverige är ett välorganiserat land, och här är det
              ofta lätt att kontrollera hur olika anslag används.
            </seg>
          </u>
          <u>
            <seg>
              På biståndsområdet är det ett jätteproblem att stora delar av
              anslagen kommer att vara okontrollerade.
            </seg>
          </u>
          <u>
            <seg>
              Fru talman! Jag tillhör något som heter Riksrevisionens parlamentariska
              råd. I början av året initierade jag en undersökning, som redovisades
              i Riksrevisionen den 18 april i år, av hur vi kontrollerar de
              stora anslag som går till FN och andra organisationer. Det är
              en annan infallsvinkel än Kenneth G Forslund har i denna debatt,
              men det handlar också om svenska skattepengar, och interpellationen
              har rubriken Granskning av biståndet .
            </seg>
          </u>
          <u>
            <seg>
              När det gäller den stora andel anslag som går till olika FN-organ
              och andra internationella organisationer, ofta brandkårsutryckningar,
              är det svårt för svenska myndigheter, inklusive Riksrevisionen,
              att över huvud taget se vad anslaget får för effekter och hur
              detta granskas. Det är i grund och botten värre än så när det
              gäller de internationella organisationerna. Det uppenbarades tydligt
              för mig när jag var FN-delegat hösten 2011. Riksrevisionens tidigare
              direktör Inga-Britt Ahlenius har också skrivit om FN-systemet
              i sin bok och om hur man upphandlar revisionerna av mycket stora
              belopp och att de går till den som lägger det lägsta anbudet.
            </seg>
          </u>
          <u>
            <seg>
              Det leder till att Sverige praktiskt taget aldrig får möjlighet
              att revidera på vilket sätt våra pengar och resten av västvärldens
              pengar används av FN-organen, utan det är alltid de låga anbuden
              som antas av FN-organisationen. I den promemoria som låg till
              grund för Riksrevisionens parlamentariska råds diskussion den
              18 april i år konstaterades att Riksrevisionen anser att det bara
              för att lägga ett anbud för att få uppdraget skulle kosta ungefär
              4 miljoner kronor för varje revision för att komma i paritet med
              de lägsta andra anbudsgivarna.
            </seg>
          </u>
          <u>
            <seg>
              Fru talman! Jag vill med detta gärna ha sagt i riksdagen att
              det inte är så att vi inte försöker, åtminstone från Riksrevisionen
              och riksdagen, att granska dessa pengar, men det är väldiga makter
              som står emot. Vi har ett sådant välorganiserat land, och vi ställer
              höga krav på våra revisorer. Det är inte lätt att få revidera
              de pengar som hamnar utomlands inom FN-systemets ram.
            </seg>
          </u>
          <note type="speaker">
            Anf. 6 Statsrådet HILLEVI ENGSTRÖM (M):
          </note>
          <u>
            <seg>
              Fru talman! Tack, Gunnar Andrén, som gav sig in i debatten!
            </seg>
          </u>
          <u>
            <seg>
              Jag har tittat igenom OECD-Dacs peer review-granskning, och jag
              delar inte Kenneth G Forslunds analys om att den är artig och
              ytlig. Jag skulle vilja säga att de har gått på djupet och att
              de inte alls är särskilt artiga. De ger nämligen också en hel
              del rekommendationer om vad vi måste förbättra. Jag välkomnar
              denna och även andra granskningar, till exempel från Expertgruppen
              som nu kommer att ta vid och får ett bredare mandat än vad den
              tidigare myndigheten Sadev hade, men också det som Riksrevisionen
              gör.
            </seg>
          </u>
          <u>
            <seg>
              OECD-Dac menar att vi är på rätt väg i vår reformering av biståndet,
              men vi måste städa upp bland alla styrdokument och fortsätta fokusera
              mer. Vi måste bli mer konkreta och begripliga. Vi jobbar med de
              resultatstrategier som vi ska anta före jul; fyra resultatstrategier
              är redan antagna. Vi har absolut en del kvar att göra, men vi
              är på god väg.
            </seg>
          </u>
          <u>
            <seg>
              Vi måste fokusera biståndet mer. Det är lättare sagt än gjort.
              Jag träffade femtiotalet CSO:er som är verksamma i många länder
              och som gör fantastiska insatser för fattiga och förtryckta människor.
              Det är svårt att fokusera på att vi inte ska vara i vissa länder
              eller områden.
            </seg>
          </u>
          <u>
            <seg>
              Jag är stolt över det som svenskt bistånd bidrar till och framför
              allt över att vi inte backar i svåra frågor som till exempel sexuell
              och reproduktiv hälsa och rättigheter och hbtq-frågor där vi har
              en hög profil.
            </seg>
          </u>
          <u>
            <seg>
              Tack vare att vi är en stor biståndsgivare kan vi också trycka
              på i hög utsträckning i de styrelser inom FN-organ där vi är verksamma.
            </seg>
          </u>
          <u>
            <seg>
              När det gäller att ändra reglerna för exempelvis avräkningar
              är det helt naturligt att man ständigt omprövar politiska beslut
              och förbättrar och förfinar dem. Jag tycker personligen inte att
              det räcker att hålla sig till reglerna. Man ska också hålla sig
              en bit ifrån vad som är tillåtet. Det förhållningssättet är ganska
              klokt, och jag tycker att det var ett klokt beslut att ändra avräkningsmodellen
              den 1 januari 2013 när det gäller biståndsministerns och statssekreterarens
              löner. Det var ett klokt beslut av regeringen att ta höjd för
              det som kan anses vara tillåtet. Nu är den frågan även anmäld
              till konstitutionsutskottet för granskning, och vi får se hur
              den frågan utvecklar sig.
            </seg>
          </u>
          <u>
            <seg>
              När det gäller Gunnar Andrén och Riksrevisionen håller jag med
              om att det är svårt att granska de stora multilaterala organisationerna.
              Jag hade förmånen att träffa cheferna för de största FN-organen
              och även revisorer, utvärderare, granskare och inspektörer. För
              oss är det viktigt att det man kommer fram till i förbättringshänseende
              när man gör inspektionerna återrapporteras till styrelsen och
              att Sverige med andra likasinnade länder ser till att de förbättringsförslag
              som finns också implementeras i organisationens arbete.
            </seg>
          </u>
          <u>
            <seg>
              Organisationerna ska ju ha sin egen revision – internrevision
              – och utvärdering. Det är naturligt att alla världens länder inte
              kan revidera Unicef; det måste Unicefs egen organisation göra
              och vara rustad och ha resurser för att klara av det.
            </seg>
          </u>
          <u>
            <seg>
              Jag blev imponerad av de personer jag hade förmånen att träffa
              i New York och deras sätt att arbeta, både utifrån vad de sade
              och utifrån deras bakgrunder som framstående personer med revisionsbakgrund.
            </seg>
          </u>
          <u>
            <seg>
              Mycket kan säkert göras ännu bättre, men jag håller inte med
              om att de skattepengar vi satsar ute i omvärlden inte gör skillnad
              för fattiga och förtryckta människor. Mycket måste också kunna
              göras bättre. Där kan Sverige trycka på tillsammans med likasinnade,
              och det gör vi.
            </seg>
          </u>
          <note type="speaker">
            Anf. 7 KENNETH G FORSLUND (S):
          </note>
          <u>
            <seg>
              Fru talman! Tack än en gång, Hillevi Engström, för svaren! Tyvärr
              måste jag säga att min bild är att förtroendet för Sveriges och
              regeringens biståndspolitik är skadat. Det finns en del att reparera.
              Precis som Hillevi Engström säger gör vi i grunden mycket som
              är bra och viktigt och som behövs. Det har vi också en ganska
              bred politisk enighet om i Sverige och i Sveriges riksdag. Men
              skönhetsfläckarna finns, och de är ett problem. Jag hoppas verkligen
              att biståndsministern ser dem och tar itu med dem.
            </seg>
          </u>
          <u>
            <seg>
              Jag noterar det biståndsministern säger om det förhållningssätt
              som hon tycker att man ska ha till olika regelverk, exempelvis
              till OECD:s biståndskommitté Dac, och vilka ramar som sätts. Biståndsministern
              tycker att man ska hålla sig en bit ifrån vad som är tillåtet,
              alltså ha ett säkerhetsavstånd. Jag tycker att det är en mycket
              klok hållning som biståndsministern har. Jag kan beklaga att regeringen
              inte har haft den hållningen tidigare – inte förrän på försommaren
              2012, då man konsulterade Dac om det som då hade gjorts i kanske
              tre och ett halvt års tid gällande avräkningar av biståndsministerns
              och statssekreterarens lön.
            </seg>
          </u>
          <u>
            <seg>
              De grundläggande problemen beträffande förtroendet för svensk
              biståndspolitik, som jag pekar på i min interpellation, gäller
              ett antal olika saker, inte bara avräkningarna för lönerna. Det
              finns också annat. Vi får säkert anledning att återkomma till
              det i den fortsatta debatten om den svenska biståndspolitiken.
              I övrigt vill jag så här långt tacka biståndsministern, och jag
              välkomnar biståndsministerns linje att ha ett säkerhetsavstånd
              i hur man tillämpar regler. Det tror jag är klokt och riktigt.
            </seg>
          </u>
          <note type="speaker">
            Anf. 8 Statsrådet HILLEVI ENGSTRÖM (M):
          </note>
          <u>
            <seg>
              Fru talman! Jag vill tacka interpellanten och övriga debattörer
              för den viktiga interpellationen. Jag kommer att jobba nogsamt
              med dessa frågor. De är angelägna. Jag tycker att det är viktigt
              att vi tillsammans tar ansvar för att upprätthålla en hög biståndsvilja
              hos svenska folket. Vi ska vara stolta över att det verkligen
              gör skillnad för människor ute i världen.
            </seg>
          </u>
          <u>
            <seg>
              Sedan finns det ibland en kanske något tendentiös, jag ska inte
              säga granskning men ett sätt att dra slutsatser som inte riktigt
              stämmer med verkligheten. Bland annat kom det en rapport från
              UNDP för ett år sedan, och redan när den rapporten kom hade de
              svenska representanterna i styrelsen, och likasinnade skulle jag
              vilja säga, tryckt på att det måste ske förbättringar. Våra tjänstemän,
              de som sitter med där, har tydliga instruktioner om den svenska
              linjen, och den är vi i det här avseendet överens om, nämligen
              att man ska hushålla med pengarna så att de når fram.
            </seg>
          </u>
          <u>
            <seg>
              Det ska bli intressant att följa expertkommitténs arbete med
              deras viktiga granskning liksom de fortsatta granskningar som
              kommer att ske. Det gäller dels den översyn som regeringen ska
              göra av UD:s biståndsmedel, dels det som kommer från Riksrevisionen.
              Jag ser därför fram emot en fortsatt debatt i de här frågorna.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2013/14:29 om målet för bredbandsutbyggnad
          </note>
          <note type="speaker">
            Anf. 9 Statsrådet ANNA-KARIN HATT (C):
          </note>
          <u>
            <seg>
              Fru talman! Monica Green har frågat mig vilka åtgärder jag avser
              att vidta för att målet att 90 procent av hushållen bör ha tillgång
              till bredband om minst 100 megabit per sekund eller mer år 2020
              ska nås.
            </seg>
          </u>
          <u>
            <seg>
              Låt mig börja med att konstatera att antalet människor som har
              tillgång till bredband med hög överföringshastighet nu ökar väldigt
              snabbt i Sverige. För lite mer än ett år sedan, i oktober 2012,
              hade 53 procent av alla svenska hushåll och företag tillgång till
              bredband med en hastighet om minst 100 megabit per sekund. Det
              är ca 4 procentenheter fler än året innan. Samtidigt har antalet
              hushåll och företag som finns i närheten av en annan fiberansluten
              adress ökat från 60 till 65 procent. Det innebär att förutsättningarna
              för att ännu fler ska kunna få tillgång till riktigt snabbt bredband
              är väldigt goda.
            </seg>
          </u>
          <u>
            <seg>
              Tidigare i år, i april, presenterade Post- och telestyrelsen
              sin uppföljning av regeringens bredbandsstrategi. Målet i den
              strategin är att 90 procent av alla hushåll och företag ska ha
              tillgång till bredband med en hastighet om minst 100 megabit per
              sekund till 2020. I sin uppföljning av bredbandsstrategin gör
              PTS bedömningen att förutsättningarna för att Sverige ska kunna
              nå målet i bredbandsstrategin är goda.
            </seg>
          </u>
          <u>
            <seg>
              Precis som Monica Green skriver i sin interpellation är det viktigt
              att bygga ut bredbandsnäten och möta behovet av snabbt bredband
              i hela landet. Därför arbetar regeringen intensivt med att förverkliga
              målen i bredbandsstrategin. Många behöver dra sitt strå till stacken
              för att få den nödvändiga infrastrukturen på plats. Det krävs
              stora investeringar från marknadens aktörer. Det krävs bra förutsättningar
              för de byanät som nu tydligt drar fiber hem till byn. Och det
              krävs strategisk medfinansiering från staten, där marknadens krafter
              inte räcker till.
            </seg>
          </u>
          <u>
            <seg>
              För att aktörerna på bredbandsområdet ska vara villiga att göra
              de stora investeringar som krävs behövs det goda förutsättningar
              och samverkan mellan de parter som påverkar utbyggnaden, allt
              från byanätet till kommunen och operatörerna. Därför är det arbetet
              i regeringens Bredbandsforum, som samlar alla berörda aktörer,
              ett väldigt viktigt verktyg.
            </seg>
          </u>
          <u>
            <seg>
              En särskild utmaning är att bygga ut höghastighetsbredband på
              landsbygden, där de kommersiella aktörerna ofta saknar tillräckligt
              starka intressen för att själva bära den investeringen. Därför
              har regeringen sedan flera år medvetet satsat på att medfinansiera
              bredbandsutbyggnad på landsbygden. Under perioden 2008–2014 finns
              det därför sammantaget 2,2 miljarder kronor för bredbandsutbyggnad
              på landsbygden, en satsning som hittills har lett till att uppskattningsvis
              75 000 hushåll runt om i landet har kunnat få tillgång till riktigt
              snabbt bredband.
            </seg>
          </u>
          <note>
            I december 2012 tillsatte regeringen en utredning som ska göra
            en uppföljning av bredbandsstrategin. I det delbetänkande som
            utredningen överlämnade den 12 juni i år lämnas ett antal förslag
            för att göra bredbandsstödet mer effektivt. I utredningens uppdrag
            ingår också att följa upp hur tillgången till bredband utvecklats,
            både i förhållande till Sveriges och till EU:s bredbandsmål. Utredningen
            ska också se över kommunernas roll i bredbandsutbyggnaden och
            ge förslag på åtgärder som kan leda till att samordning och samförläggning
            av bredbandsinfrastruktur vid gräv- och markarbeten stimuleras
            ytterligare.
          </note>
          <u>
            <seg>
              Staten är i sig själv en stor och viktig ägare av bredbandsinfrastruktur.
              En effektivare användning av statens egna bredbandsresurser kan
              ytterligare förbättra förutsättningarna för att vi ska kunna nå
              bredbandsmålen. Därför har regeringen för avsikt att tillsätta
              en utredning i syfte att se över hur statens verksamheter på bredbandsområdet
              och statens eget innehav av bredbandsinfrastruktur kan samordnas
              och användas på ett bättre sätt för att stödja regeringens bredbandsstrategi.
            </seg>
          </u>
          <u>
            <seg>
              Tack vare de insatser som görs – av regeringen, av kommersiella
              och andra aktörer – och tack vare det stora engagemang som finns
              runt om i landet för bredbandsfrågan ökar nu tillgången till snabbt
              bredband väldigt snabbt, vilket är en del av förklaringen till
              att Post- och telestyrelsen gör bedömningen att Sverige har goda
              förutsättningar att nå regeringens bredbandsmål.
            </seg>
          </u>
          <note type="speaker">
            Anf. 10 MONICA GREEN (S):
          </note>
          <u>
            <seg>
              Fru talman! Vi har stora ambitioner för Sverige. Sverige har
              varit en ledande it-nation. Alltsedan våra satsningar från mitten
              av 90-talet och framåt har vi legat i topp. Vi har legat i topp
              under lång tid, även under den borgerliga regeringens tid, och
              det är jag glad över. Nu finns oroväckande tecken på att vi tappar
              på område efter område och att vi inte är den förebild som andra
              tidigare tyckt att vi varit. Det oroar mig. Det oroar mig också
              att Anna-Karin Hatt, som visar ett stort engagemang i frågan,
              är så pass tillfreds med de satsningar som görs. Anna-Karin Hatt
              är även tillfreds med de besked hon får från PTS.
            </seg>
          </u>
          <u>
            <seg>
              Vi har hört det förut. Under två års tid hade vi många och långa
              debatter i kammaren om mobiltäckningen, och Anna-Karin Hatt sade
              om och om igen att det var en bra täckning och hänvisade till
              de kartor som PTS hade visat upp. Sedan visade det sig att Anna-Karin
              Hatt under april månad fick vända, och hon är nu väldigt kritisk
              till operatörerna – med rätta. De har, precis som Anna-Karin Hatt
              säger, använt sig av falsk marknadsföring eftersom de inte levt
              upp till det som de lovat.
            </seg>
          </u>
          <u>
            <seg>
              Man kan känna samma oro här. Om Anna-Karin Hatt nu är nöjd med
              det som rapporteras, om hon är nöjd med utbyggnaden, så är jag
              inte lika nöjd. Jag känner många människor i gles- och landsbygd,
              och för den delen också i villaområden, som inte får den skjuts
              de behöver för att kunna dra in fiber till sina hus.
            </seg>
          </u>
          <u>
            <seg>
              Det är sant att det görs satsningar, och det välkomnar jag. Anna-Karin
              Hatt säger att det krävs stora satsningar från marknaden, bra
              förutsättningar för byanäten, strategisk medfinansiering från
              staten samt goda förutsättningar och samverkan. Allt det där kan
              vi vara överens om, men hur ska Anna-Karin Hatt se till att det
              blir så?
            </seg>
          </u>
          <u>
            <seg>
              Ett sätt är förstås att blunda för den urbanisering som pågår.
              Vi har sett siffror som visar att det ser bättre ut, att fler
              har fått snabb uppkoppling. Men detta har vi tittat lite närmare
              på. Är det verkligen så? Då får vi plötsligt se: Aha! Folk har
              flyttat ifrån landsbygden på grund av den dåliga servicen, som
              blir sämre och sämre i gles- och landsbygd. Folk flyttar nu i
              stor utsträckning till storstäder och andra städer. Då kan man
              förstås visa upp en bättre täckningskarta och säga: Titta, det
              är inte så många som inte har den hastighet som vi kräver! Det
              är också ett sätt att förvränga statistiken, tycker jag.
            </seg>
          </u>
          <u>
            <seg>
              Jag tror att Centerpartiet vill ha en levande landsbygd och tycker
              att man då borde jobba aktivt för att till och med trycka tillbaka,
              ge människor, företag och turister möjligheter att finnas i gles-
              och landsbygd och se till att det finns höga hastigheter i näten
              och att bredbandsutbyggnaden fortgår.
            </seg>
          </u>
          <u>
            <seg>
              Jag tycker att regeringens mål att 90 procent av befolkningen
              ska ha höga hastigheter är lågt. Det innebär att lämna 10 procent
              av befolkningen bakom sig när vi går in i framtiden. Att vi dessutom
              känner en oro för att inte ens det låga målet blir uppfyllt är
              jag inte nöjd med, men jag förstår att Anna-Karin Hatt är nöjd
              med det.
            </seg>
          </u>
          <note type="speaker">
            Anf. 11 Statsrådet ANNA-KARIN HATT (C):
          </note>
          <u>
            <seg>
              Fru talman! Det är bra att Monica Green erkänner att Sverige
              är ett it-land i världsklass. Men sedan påstår hon att Sverige
              tappar på område efter område. Sanningen är precis den motsatta.
              Sverige har en väl utbyggd it-infrastruktur. Vi brukar komma högt
              upp i internationella rankningar. Det är möjligt att Monica Green
              inte har noterat det, men så sent som för ett par veckor sedan
              kom FN-organet ITU med sin rapport Measuring the Information Society
              , där Sverige kom på andra plats efter Sydkorea. ITU konstaterar
              i rapporten att den svenska it-infrastrukturen är högt utvecklad.
              Därmed inte sagt att det inte ska göras mer. Det ska göras mer,
              men redan nu är den svenska it-infrastrukturen högt utvecklad
              jämfört med andra länder.
            </seg>
          </u>
          <u>
            <seg>
              Vi har också en hög andel fiberanslutningar. Det är en framtidssäker
              teknik som medger höga överföringshastigheter. Efter Sydkorea
              och Japan ligger Sverige högst i världen, vilket är en rätt så
              imponerande siffra, inte minst med tanke på hur vår geografi ser
              ut.
            </seg>
          </u>
          <u>
            <seg>
              Monica Green har en tendens att blunda för verkligheten. Verkligheten
              är att regeringens politik är framgångsrik på det här området.
              Vi har de senaste åren satsat 2,2 miljarder på att bygga ut bredband
              på landsbygden. Men jag är helt övertygad om att vi kommer att
              behöva satsa ännu mer framöver. Jag hoppas att vi kommer att ha
              möjlighet att satsa på bredband i det nya landsbygdsprogrammet.
              Detta är pengar som gör stor nytta och som i stor utsträckning
              går till entusiaster i byalag, där människor lägger ned mycket
              tid och arbete på att själva gräva ned kanalisation och fiber.
            </seg>
          </u>
          <u>
            <seg>
              Samtidigt ser vi att operatörerna nu gör rekordstora investeringar
              i att gräva ned fiber. Sammantaget gör detta att svenskarna i
              snabb takt får uppkoppling via fiber eller annan snabb elektronisk
              uppkoppling. Varje år investerar operatörerna någonstans mellan
              8 och 9 miljarder kronor i bredband. Telia skriver i sin senaste
              delårsrapport: I Sverige är för närvarande efterfrågan från kunderna
              större än vår förmåga att leverera. Det visar att det finns en
              stark efterfrågan och ett starkt intresse av att bygga ut näten
              ännu mer.
            </seg>
          </u>
          <u>
            <seg>
              I den senaste bredbandskartläggningen från PTS är andelen hushåll
              som kan få 100 megabit per sekund redan i dag 53 procent, vilket
              är en avsevärd ökning på bara ett år. Om vi omvandlar de där 53
              procenten till människor av kött och blod kan vi fastslå att det
              på bara ett enda år är ytterligare nästan 370 000 personer som
              fått möjlighet till 100 megabit per sekund. Det är många människor.
              Det är fler människor än de som bor i Monica Greens gamla hemlän,
              Skaraborg. I själva verket måste man förutom Skaraborg lägga till
              alla invånare i Borås kommun för att komma upp i dessa 370 000
              människor. Detta är en av förklaringarna till att PTS, som är
              expertmyndigheten på området och är de som har bäst kunskap och
              också för statistiken, gör bedömningen att regeringens bredbandsmål
              är inom räckhåll.
            </seg>
          </u>
          <note type="speaker">
            Anf. 12 MONICA GREEN (S):
          </note>
          <u>
            <seg>
              Fru talman! Kan Anna-Karin Hatt då svara på hur många av dessa
              370 000 som flyttat till storstäderna i stället för att få bredband
              i sitt tidigare hem? Det skulle vara intressant att veta.
            </seg>
          </u>
          <u>
            <seg>
              Även jag är glad över att marknaden investerar. Jag tycker att
              det är fantastiskt. Det har vi varit vana vid sedan mitten av
              90-talet, då staten, marknaden och kommunerna gjorde en överenskommelse
              om att satsa tillsammans i det här landet. Och Sverige kom etta!
              Vi låg etta. Vi vann i tävling efter tävling. Men vad gör man
              när man har vunnit en tävling? Och vad gör de andra? De andra
              ser till att de går hem och tränar, så att de blir bättre och
              kan ta matchen. De ligger inte på latsidan. Därför får inte heller
              Sverige ligga på latsidan. Vi var bäst i världen. Nu är vi tvåa
              och trea, säger Anna-Karin Hatt. Det är möjligt att man kan vara
              nöjd med det. Men man kan också ha högre ambitioner. Man kanske
              vill ligga kvar på toppen. Då måste man satsa. Man måste vara
              tydlig i sina strategier.
            </seg>
          </u>
          <u>
            <seg>
              När det gäller landsbygdsprogrammet har regeringen misslyckats
              med att förhandla inom EU. Det beklagar jag. Ni valde att lägga
              tillbaka lite i årets budget och satsa själva, men vi socialdemokrater
              satsar hela den peng som ni förlorade i era förhandlingar, för
              det behöver satsas på gles- och landsbygden. Vi vill se en levande
              landsbygd. Vi vill att människor ska kunna stanna kvar med god
              service och höga hastigheter i näten. Jag vill inte att inflyttningen
              till städerna ska fortsätta med den höga hastighet som nu råder.
              Jag vill vända den trenden. Därför måste Sverige satsa mer än
              man gör nu.
            </seg>
          </u>
          <u>
            <seg>
              Anna-Karin Hatt är nöjd och berömmer marknaden, vilket jag också
              gör. Men man kan inte bara lita på marknadens krafter. Staten
              måste också se till att man bygger och ger goda förutsättningar
              i de områden där det inte är lönsamt för marknaden. Telias kunder
              efterfrågar mer, men Telia klarar inte av det. Telia ser redan
              nu att det behöver byggas mer. Ja, efterfrågan är stor, även i
              gles- och landsbygd. Den kommer att bli ännu större när vi lyckats
              med en digital agenda inom skolan och en bättre hemsjukvård genom
              digitala tjänster. Efterfrågan kommer inte att minska på något
              sätt. Det är därför vi inte får lägga av. Det är därför vi aldrig
              får nöja oss med att hänvisa till att det är jättebra att vara
              tvåa eller trea. Vi låg på toppen. Jag tycker att vi ska tillbaka
              dit.
            </seg>
          </u>
          <note type="speaker">
            Anf. 13 Statsrådet ANNA-KARIN HATT (C):
          </note>
          <u>
            <seg>
              Fru talman! Det är nästan så att jag undrar var Monica Green
              har befunnit sig de senaste tre åren. Har hon missat att regeringen
              har antagit den digitala agendan? Har hon missat att vi har en
              bredbandsstrategi med väldigt ambitiösa mål? Har hon missat att
              regeringen för mindre än ett år sedan antog en e-förvaltningsstrategi
              för att se till att staten, myndigheterna och det offentliga drar
              full nytta av digitaliseringens möjligheter? Har hon missat att
              det i den här kammaren har slagits fast ett mål om att Sverige
              ska vara bäst i världen på att dra nytta av digitaliseringens
              möjligheter?
            </seg>
          </u>
          <u>
            <seg>
              Självklart är det så att it-utvecklingen öppnar enorma möjligheter
              för hela landet. Om vi bygger ut infrastrukturen öppnar det möjligheter
              till att slippa resor till möten, till att olika delar av landet
              kan växa och utvecklas, till att företag och individer kan utvecklas
              alldeles oavsett var i landet de finns.
            </seg>
          </u>
          <u>
            <seg>
              Vad gör man när man ligger i topp? Jo, man kavlar upp ärmarna
              och jobbar ännu hårdare, precis som regeringen gör.
            </seg>
          </u>
          <u>
            <seg>
              Faktum är att när jag utsågs till it-minister hösten 2010 var
              en av de första saker som jag upptäckte när jag gick igenom historien
              att ni inte en enda gång under Socialdemokraternas regeringstid
              hade tagit chansen att forma en bred och horisontell it-strategi.
              Med den digitala agenda som alliansregeringen gemensamt har tagit
              fram har Sverige för första gången fått en bred och sammanhållen
              it-strategi som sträcker sig över alltifrån småföretagande till
              it i skolan, hur vi kan använda it för att främja demokrati och
              frihet på nätet och som sätter upp väldigt ambitiösa mål. Den
              agendan behövs.
            </seg>
          </u>
          <u>
            <seg>
              Det är precis så som Sverige ska arbeta. När vi märker att vi
              ligger i topp internationellt ska vi dra slutsatsen att vi behöver
              fortsätta att utveckla oss för att också i framtiden kunna vara
              ett it-land att räkna med, att vi har en industri som fortsätter
              att vara väldigt duktig på att dra nytta av digitaliseringens
              möjligheter och att vi också använder it:s potential för att minska
              våra koldioxidutsläpp, förbättra demokratin och se till att våra
              barn får bättre kunskaper med sig från skolan och är förberedda
              för morgondagens arbetsliv.
            </seg>
          </u>
          <u>
            <seg>
              Jag har inte någon av de gånger som jag har gått igenom och sökt
              med pannlampa i Socialdemokraternas budgetmotioner hittat en enda
              stavelse som beskriver vad Socialdemokraterna vill göra utöver
              vad regeringen gör.
            </seg>
          </u>
          <u>
            <seg>
              Det är mycket prat här i kammaren om att det som regeringen gör
              inte räcker till, men i praktiken står ni socialdemokrater tomhänta
              och lämnar inga egna förslag på hur ni tycker att Sverige ska
              fortsätta att vara ett it-land i frontklass.
            </seg>
          </u>
          <note type="speaker">
            Anf. 14 MONICA GREEN (S):
          </note>
          <u>
            <seg>
              Fru talman! Då får nog Anna-Karin Hatt tända pannlampan – hon
              är ju energiminister – och läsa vår motion i höst. Vi satsar där
              ni har förlorat inom landsbygdsstödet. Ni fallerade i en förhandling
              i EU, och ni lever inte ens upp till det som ni förlorade där.
              Det gör vi. Vi säger att vi behöver de 500 miljonerna, och vi
              behöver ännu mer. 500 miljoner har vi avsatt, men ni valde att
              avsätta 136 miljoner inom landsbygdsstödet. Ni har misslyckats
              där.
            </seg>
          </u>
          <u>
            <seg>
              Det är klart att Anna-Karin Hatt kan gå till anfall och säga
              att jag inte har sett verkligheten. De människor som jag träffar
              ute i byarna, i samhällena och för den delen också i villaområdena
              har en annan bild än den som Anna-Karin Hatt har. De är oroade.
              De ser inte allt det fantastiska som Anna-Karin Hatt målar upp
              här.
            </seg>
          </u>
          <u>
            <seg>
              Jag tycker att regeringen borde satsa mer. Vi socialdemokrater
              gör faktiskt det. Dessutom förvränger Anna-Karin Hatt historien
              och påstår att vi socialdemokrater inte gjort det ens historiskt.
              Då får jag återigen påminna om ITIS, it i skolan, om de kommunala
              bredbandspengarna och om hem-pc-reformen. Det var dessa tre satsningar
              som gjorde att Sverige hamnade på första plats. Det var det som
              placerade oss som etta som it-nation. Dit behöver vi komma tillbaka.
            </seg>
          </u>
          <u>
            <seg>
              Anna-Karin Hatt säger att jag har missat den digitala agendan.
              Ja, jag vet att regeringen valde att inte lägga fram den till
              riksdagen utan presenterade den borta vid Münchenbryggeriet. Men
              jag var där när den presenterades.
            </seg>
          </u>
          <u>
            <seg>
              Den borgerliga majoriteten vill att det ska finnas tillgång till
              bredband för 90 procent av befolkningen. Vi har högre ambitioner
              än så. Vi vill att det ska finnas för 100 procent av befolkningen.
            </seg>
          </u>
          <note type="speaker">
            Anf. 15 Statsrådet ANNA-KARIN HATT (C):
          </note>
          <u>
            <seg>
              Fru talman! Om Monica Green till och med var på plats när den
              digitala agendan presenterades vore det lite klädsamt om hon i
              den här debatten, som handlar just om hur vi ska styra den här
              utvecklingen, kunde erkänna att den strategin finns. Den är den
              första sammanhållna strategi som Sverige någonsin har haft på
              det samlade it-området.
            </seg>
          </u>
          <u>
            <seg>
              I stället väljer Monica Green att hävda att Socialdemokraterna
              satsar mer på landsbygdsprogrammet än vad regeringen gör men glömmer
              att berätta att det som Socialdemokraterna vill satsa på landsbygdsprogrammet
              ska finansieras genom att avskaffa direktstöden till lantbrukarna.
              Ni tar med ena handen från landsbygden och ska ge tillbaka en
              liten skärv med den andra. Om det är socialdemokratisk fördelningspolitik
              har jag stora frågetecken kring den.
            </seg>
          </u>
          <u>
            <seg>
              Jag är glad att kunna konstatera att bredbandsutvecklingen i
              Sverige nu går snabbt framåt, att den går så snabbt framåt att
              de som ska rulla ut fiber har svårt att hålla jämna steg med utvecklingen.
            </seg>
          </u>
          <u>
            <seg>
              Vi kan också se att det finns fiberföreningar som är förberedda.
              De står med spaden i handen och är beredda att sätta den i backen
              när de får ihop sin finansiering. Det är därför som regeringen
              prioriterar att satsa 2,2 miljarder kronor på att just de eldsjälar
              som vill dra fiber hem till den egna gården, hem till den egna
              byn på landsbygden faktiskt ska få ett stöd för att göra detta.
            </seg>
          </u>
          <u>
            <seg>
              Det är precis så vi ska prioritera statens resurser. Vi ska se
              till att operatörerna har bra förutsättningar att snabbt bygga
              ut snabbt bredband över hela landet och att där det inte räcker
              till vara med och medfinansiera så att fiber-till-byn-projekten
              kan förverkligas i de resterande delarna.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2013/14:41 om säkerhet och sårbarhet
            i samhällets it-infrastruktur
          </note>
          <note type="speaker">
            Anf. 16 Statsrådet ANNA-KARIN HATT (C):
          </note>
          <u>
            <seg>
              Fru talman! Annika Lillemets har frågat försvarsministern vad
              hon avser att göra för att en heltäckande konsekvens- och riskanalys
              för data- och telekommunikation, som täcker krisberedskap och
              säkerhet, genomförs i den utredning om den statliga kommunikationsinfrastrukturen
              som regeringen föreslår i sin budgetproposition.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Den grundläggande principen för att säkra en god krisberedskap
              i samhället är ansvarsprincipen. Principen innebär att den som
              har ansvar för en verksamhet under normala förhållanden också
              har det under allvarliga händelser, som kriser eller krig. I ansvarsprincipen
              ingår ett tydligt ansvar för att samverka och samordna sin verksamhet
              med andra aktörer så att allvarliga händelser kan förebyggas och
              hanteras.
            </seg>
          </u>
          <u>
            <seg>
              Post- och telestyrelsen (PTS) har som myndighet ett särskilt
              ansvar för att planera och vidta åtgärder för att på förhand skapa
              en förmåga att hantera kriser, för att förebygga sårbarheter och
              för att motstå hot och risker. Inom ramen för det ansvaret gör
              PTS varje år risk- och sårbarhetsanalyser för sektorn elektronisk
              kommunikation.
            </seg>
          </u>
          <u>
            <seg>
              Staten är en betydelsefull ägare av bredbandsinfrastruktur och
              är därigenom en betydande aktör på marknaden för elektronisk kommunikation.
              Som Annika Lillemets tar upp i sin interpellation har regeringen
              för avsikt att tillsätta en utredning för att se över hur statens
              verksamheter på bredbandsområdet och innehav av bredbandsinfrastruktur
              kan samordnas till stöd för regeringens bredbandsstrategi. Samtidigt
              har staten, som ägare till denna infrastruktur och genom ansvarsprincipen,
              ett ansvar för att samverka och samordna verksamheten med andra
              aktörer under allvarliga händelser, kriser eller krig. Syftet
              med risk- och sårbarhetsanalyser är att ha en beredskap som gör
              att sådant som kan uppstå under allvarliga händelser, som kriser
              eller krig, effektivt kan förebyggas eller hanteras.
            </seg>
          </u>
          <u>
            <seg>
              Enligt krisberedskapsförordningen är alla myndigheter skyldiga
              att varje år analysera om det finns sådana sårbarheter eller hot
              och risker inom myndighetens ansvarsområde som synnerligen allvarligt
              skulle kunna försämra förmågan att bedriva verksamhet inom området.
              Inom offentlig sektor görs det således löpande risk- och sårbarhetsanalyser.
              Alla myndigheter ska hantera resultatet av dessa inom sina respektive
              ansvarsområden så att man uppnår god säkerhet och robusthet.
            </seg>
          </u>
          <u>
            <seg>
              Samhällets it-infrastruktur ska vara robust. Därför ingår frågor
              om säkerhet och sårbarhet i it-infrastrukturen tydligt i alla
              aktörers ordinarie verksamhet. Mot bakgrund av det bedömer regeringen
              inte att det finns något behov av att göra en särskild risk- och
              sårbarhetsanalys i den aviserade utredningen om samordning av
              den statliga infrastrukturen. Detta arbete bedrivs redan och ska
              fortsätta bedrivas med oförminskad kraft.
            </seg>
          </u>
          <note type="speaker">
            Anf. 17 ANNIKA LILLEMETS (MP):
          </note>
          <u>
            <seg>
              Fru talman! Först vill jag tacka it-ministern för svaret på interpellationen
              som jag ställde till försvarsministern.
            </seg>
          </u>
          <u>
            <seg>
              I sitt svar hänvisar Anna-Karin Hatt till förordning (2006:942)
              om krisberedskap och höjd beredskap, och i 9 § i förordningen
              står: Varje myndighet ska i syfte att stärka sin egen och samhällets
              krisberedskap årligen analysera om det finns sådan sårbarhet eller
              sådana hot och risker inom myndighetens ansvarsområde som synnerligen
              allvarligt kan försämra förmågan till verksamhet inom området.
            </seg>
          </u>
          <u>
            <seg>
              Vidare lyder den första paragrafen i förordningen: Bestämmelserna
              i denna förordning syftar till att statliga myndigheter genom
              sin verksamhet skall minska sårbarheten i samhället och utveckla
              en god förmåga att hantera sina uppgifter under fredstida krissituationer
              och höjd beredskap.
            </seg>
          </u>
          <u>
            <seg>
              Här står alltså uttryckligen att statliga myndigheter ska minska
              sårbarheten i samhället. Varför då inte passa på när tillfälle
              ges i och med denna utredning? Det är en utredning av samordning
              av statens verksamheter på bredbandsområdet och innehav av bredbandsstruktur
              och infrastruktur till stöd för regeringens bredbandsstrategi
              som regeringen nu, glädjande nog, har beslutat om. Varför inte
              också titta på vad samordning kan göra för att minska sårbarheten?
              Det vore ett bra sätt för staten att ta sitt samordningsansvar.
              Det behövs nu när cyberhoten ökar. Det handlar om allt från genomtänkt
              avlyssning beordrad av stater till obetänksamma tonåriga hackare.
            </seg>
          </u>
          <u>
            <seg>
              Myndigheten för samhällsskydd och beredskap, MSB, konstaterade
              redan 2010 i ett svar på ett regeringsuppdrag om säker digital
              informations- och kommunikationsinfrastruktur för myndigheter,
              kommuner och landsting att det behövs skyddad kommunikation för
              offentlig sektor och att den bör vara statligt kontrollerbar.
              Det handlar om en kommunikation som inte är beroende av internet
              för att fungera – ett internet som utländska myndigheter tydligen
              lyssnar på när det passar dem. Om vi redan nu hade haft en sådan,
              hade då NSA, till exempel, haft lika stor påverkan på oss?
            </seg>
          </u>
          <u>
            <seg>
              MSB har även ställt sig bakom Åke Hedéns utredning från december
              2010 i vilken han föreslår att de statliga näten samordnas. Det
              finns nu ett gyllene tillfälle att lyssna på såväl MSB som Åke
              Hedén och utreda samordning för att främja både bredbandsstrategin
              och en skyddad kommunikationsinfrastruktur. Samordningen är inte
              bara en it-fråga utan även i högsta grad en säkerhetspolitisk
              fråga. Den kan ge fler samhällsvinster än den nog så viktiga bredbandsutbyggnaden.
              Det var därför jag önskade få förvarsministerns synpunkter på
              detta.
            </seg>
          </u>
          <u>
            <seg>
              Offentlig sektor söker ständigt efter billigare alternativ till
              drift och förvaltning av sin verksamhet. Det handlar om allt från
              outsourcing, det vill säga att något företag anförtros att hantera
              även känslig information – rent av så kallad offshoring –, till
              molntjänster och bemanningsföretag.
            </seg>
          </u>
          <u>
            <seg>
              I klartext: Detta är samma sak som att placera sina arkivskåp
              med papper hos någon som man inte har full kontroll över. Internet
              kan liknas vid en flyttfirma som man inte heller har kontroll
              över. Vart flyttar den arkivskåpen, och vem tittar i dem under
              flytten? Allt detta innebär förstås nya utmaningar för verksamhetens
              riskhantering. Om riskhanteringen inte fungerar äventyras verksamhetens
              överlevnad på sikt.
            </seg>
          </u>
          <u>
            <seg>
              Mot bakgrund av detta delar jag inte regeringens bedömning, som
              den uttrycks av Anna-Karin Hatt, det vill säga att det inte skulle
              finnas något behov av att göra en särskild risk- och sårbarhetsanalys
              i den kommande utredningen om samordning av den statliga infrastrukturen.
              Jag utvecklar detta vidare i mitt nästa inlägg.
            </seg>
          </u>
          <note type="speaker">
            Anf. 18 Statsrådet ANNA-KARIN HATT (C):
          </note>
          <u>
            <seg>
              Fru talman! När Annika Lillemets läste upp innehållet i några
              av paragraferna i krisberedskapsförordningen bidrog hon på ett
              förträffligt sätt till att beskriva varför det inte finns anledning
              att titta på de här frågorna i den utredning som regeringen har
              aviserat och som ska handla om någonting helt annat.
            </seg>
          </u>
          <u>
            <seg>
              Alla berörda myndigheter har redan ett tydligt och uttalat ansvar
              för att arbeta med dessa frågor i sin ordinarie verksamhet. Det
              är ett ansvar som är tydligt utpekat och som ska bedrivas med
              oförminskad styrka. Just därför finns det ingen anledning att
              blanda in denna fråga i en utredning som ska handla om något helt
              annat. Utredningen ska handla om hur vi kan samordna och bättre
              utnyttja den it-infrastruktur som staten genom myndigheter som
              Svenska kraftnät och andra äger och som skulle kunna bidra till
              att bygga ut bredbandstillgången ännu snabbare över hela landet.
              Detta är delvis äpplen och päron.
            </seg>
          </u>
          <u>
            <seg>
              Annika Lillemets berör många olika fenomen som finns i samhället
              i dag. Bland annat berörde du att det finns många offentliga aktörer
              som försöker hitta nya sätt att minska sina it-kostnader, vilket
              är prioriterat. Vi vet att det finns stor potential att använda
              skattebetalarnas pengar. Men det som är viktigt att poängtera
              är att en myndighet som har ansvar för en samhällskritisk funktion
              har detta ansvar även i ett krisläge, precis som jag utvecklade
              i mitt första svar. Det är ett ansvar som inte går att delegera
              bort. Det är ett ansvar som man inte kan överlåta till något annat
              och som inte heller överlåts till någon annan på något annat sätt
              än att driften av verksamheten läggs ut på ett privat företag.
              Själva ansvaret ligger alltid mycket tydligt kvar på myndigheten.
            </seg>
          </u>
          <u>
            <seg>
              Därför är det viktigt att myndigheten noga ser över vilka tjänster
              som ska upphandlas och att det finns tillräckliga garantier från
              dem som man väljer att upphandla tjänsten från för att tjänsten
              är säker, tillgänglig och robust.
            </seg>
          </u>
          <u>
            <seg>
              Myndigheten för samhällsskydd och beredskap är en myndighet som
              studerar saker när de inträffar. Jag förutsätter att alla våra
              myndigheter tar till sig de slutsatser som MSB drar och de råd
              och rekommendationer som myndigheten löpande publicerar och presenterar.
            </seg>
          </u>
          <u>
            <seg>
              Annika Lillemets skriver i sin interpellation att det finns ett
              stort behov av statligt kontrollerbar kommunikationsinfrastruktur.
              I sammanhanget nämner hon företaget Tieto och de kunder som drabbades
              av haveriet där. Som det inlägg som Annika gjorde alldeles nyss
              visade är det emellertid viktigt att skilja på olika saker.
            </seg>
          </u>
          <u>
            <seg>
              Det är en sak att tala om teleoperatörer och en annan sak att
              tala om tjänsteleverantörer. Tieto är ett företag som levererar
              tjänster. Den fråga som Lillemets ställer i sin interpellation
              handlar dock om it-infrastruktur. Båda frågorna är jätteviktiga,
              men det är två ganska olika saker. Jag tror att det är bra om
              vi försöker hålla isär dem. Datorhaverier hos en tjänsteleverantör
              bör inte blandas samman med problem som kan uppstå på grund av
              avbrott eller störningar i den fysiska elektroniska kommunikationsinfrastrukturen.
            </seg>
          </u>
          <note type="speaker">
            Anf. 19 ANNIKA LILLEMETS (MP):
          </note>
          <u>
            <seg>
              Fru talman! Det var många intressanta saker på en gång. En skyddad
              infrastruktur som är statligt kontrollerbar kan lösa de problem
              som uppstod med haveriet hos Tietoenator häromåret. Det är ett
              sätt att undvika sådana.
            </seg>
          </u>
          <u>
            <seg>
              Jag vill belysa några frågor till. Regeringens handlingsplan
              för e-förvaltning anger att de nya grunderna för it-baserad verksamhetsutveckling
              i offentlig förvaltning ska utformas enligt målet så enkelt som
              möjligt för så många som möjligt. För att uppnå regeringens intentioner
              krävs att myndigheterna upplåter informationstillgångar för kopplingar
              mot internet. Dessa kopplingar öppnar också upp för dataintrång.
              När it-systemen blir öppnare och mer mobila och när datadelningen
              ökar måste företagen byta säkerhetstaktik.
            </seg>
          </u>
          <u>
            <seg>
              Det finns en intressant undersökning – Global Information Security
              Survey – som är utförd av konsultföretaget Pricewaterhouse Coopers
              och en amerikansk tidning, CSO, som visar på högst relevanta rön
              även för svenska myndigheter. Undersökningen, som bygger på svar
              från fler än 9 600 chefer, visar att företagen ökar investeringarna
              i säkerhet, men att antalet attacker ändå ökar och att kostnaderna
              för dem stiger kraftigt. Trots detta anser en stor majoritet av
              vd:ar och it-chefer att deras säkerhet är effektiv. Men var femte
              tillfrågad vet inte ens hur många incidenter deras företag har
              drabbats av. Företagen tvingas leka kurragömma med hackare. De
              installerar ny teknik som inte möter hoten samtidigt som tekniktrender
              leder till nya riskbilder och så vidare. Det finns förstås också
              möjligheter att skydda sig, och det finns all anledning att dra
              lärdom av detta även för svenska myndigheter.
            </seg>
          </u>
          <u>
            <seg>
              Jag vill påminna om det stora datorhaveriet hos det privata företaget
              Tieto, som levererade tjänster till ett flertal stora företag
              och myndigheter, till exempel Bilprovningen, Apoteket och Stockholms
              stad. Det var för två år sedan.
            </seg>
          </u>
          <u>
            <seg>
              Vad har regeringen gjort sedan dess för att hindra att vi återigen
              hamnar i en situation där ett privat företag gör prioriteringen
              av vilka kunder, däribland samhällskritiska aktörer, som först
              ska komma i gång igen? Hur tänker it-ministern och försvarsministern
              – för detta har ni naturligtvis diskuterat – att tillräcklig säkerhet
              ska kunna uppnås utan en skyddad kommunikationsinfrastruktur som
              staten har kontroll över? Ger det verkligen bästa möjliga krisberedskap
              att överlåta ansvaret för prioriteringar i ett krisläge på privata
              aktörer? Vågar regeringen förlita sig på att privata aktörer tar
              samhällsansvar och gör de investeringar som krävs? Kan man verkligen
              säkra viktiga samhällsfunktioner utan en statligt ägd, opererad,
              styrd och prioriterad infrastruktur för kommunikation?
            </seg>
          </u>
          <u>
            <seg>
              Hur ska regeringen kunna ta sitt ansvar för krishantering om
              man avhänder sig kontrollen över data- och telekommunikation?
              Det är ett fundamentalt säkerhetspolitiskt problemkomplex som
              måste hanteras skyndsamt. Som jag ser det vore den utredning som
              nu ska göras ett lämpligt forum att slå två flugor i en smäll,
              eller vill regeringen ha en egen, separat utredning om hur man
              ska skapa den skyddade infrastruktur för kommunikation som faktiskt
              behövs? Det är därför jag tar upp Tieto Enator. Det handlar inte
              om att jämföra äpplen och päron, utan det är bara äpplen eller
              möjligen bara päron.
            </seg>
          </u>
          <u>
            <seg>
              Ska vi bara lämna frågan obesvarad? Hur ska vi kunna säkra statens
              digitala tillgångar? Det är ett stort och växande problem när
              det gäller övervakning av globala nätverk. Det har framkommit
              med all önskvärd tydlighet det senaste halvåret att detta sker
              i mycket stor omfattning. De flesta länder i världen gör det eller
              bygger upp möjligheten att göra det i framtiden. Eftersom det
              är underrättelseorganisationer som bedriver den här spaningen
              är även myndigheter och deras information ett eftertraktat byte.
              Här krävs samordning och en strategi för skyddad kommunikation.
              Hur tänker ni göra?
            </seg>
          </u>
          <note type="speaker">
            Anf. 20 Statsrådet ANNA-KARIN HATT (C):
          </note>
          <u>
            <seg>
              Fru talman! Just nu blandas äpplen, päron och nästan clementiner
              i den här debatten. Det är inte alldeles enkelt att ge svar på
              alla de frågor som Annika Lillemets ställer, för hon ställer frågor
              om allt ifrån it-infrastruktur till it-säkerhet och försvarstänkande.
              Det är många olika frågeställningar på en och samma gång.
            </seg>
          </u>
          <u>
            <seg>
              Tietohaveriet, som du nämner både i interpellationen och i ditt
              debattinlägg, var en allvarlig händelse som inträffade i november
              2011. Den innebar att it-företaget Tieto drabbades av ett tekniskt
              fel, vilket fick konsekvenser för ett femtiotal kunder, däribland
              Bilprovningen, Apoteket och några kommuner i Stockholms län. Då
              ställer du, Annika Lillemets, frågan om det är rimligt att anlita
              privata företag till sådana samhällskritiska tjänster.
            </seg>
          </u>
          <u>
            <seg>
              Mitt svar är: Ja, det kan det vara under vissa förutsättningar.
              Det man ska komma ihåg när det gäller Tietohaveriet är att det
              som hände var att två olika minneskretsar i ett datalagringssystem
              upphörde att fungera, vilket ledde till driftstopp för ett stort
              antal servrar. Det som låg bakom felet var alltså bristande hårdvara.
              Minneskretsarna kunde lika gärna ha suttit i en server någonstans
              i offentlig sektor.
            </seg>
          </u>
          <u>
            <seg>
              När Lillemets säger att en statligt ägd infrastruktur skulle
              ha garanterat att ett problem som det som inträffade i Tieto aldrig
              skulle kunna hända undrar jag vad hon baserar det på. Mig veterligen
              finns det inget som säger att offentlig it-utrustning krånglar
              mindre än privat.
            </seg>
          </u>
          <u>
            <seg>
              Tietohaveriet fick stora konsekvenser, men inte för att det var
              ett privat företag som drabbades. Det som gjorde just detta haveri
              speciellt allvarligt var att det var så många olika funktioner
              som drabbades. Det är mer en följd av ökad koncentration av it-drift
              och andra it-relaterade tjänster, exempelvis molntjänster. Då
              kan man ställa sig frågan: Är detta något negativt? Själva haveriet
              är förstås negativt, men är det något negativt att koncentrera
              it-tjänster i allmänhet? Som så många andra gånger måste man väga
              fördelar mot nackdelar.
            </seg>
          </u>
          <u>
            <seg>
              En uppenbar nackdel är att konsekvenserna kan bli stora om en
              samlad it-drift drabbas av störningar, men fördelarna får man
              inte glömma bort. Tidigare var det inte ovanligt att en enda fysisk
              dataserver hade en enda uppgift. För att tillgodose en myndighets
              eller ett företags alla behov kunde det alltså behöva finnas en
              lång rad datorer som alla körde dygnet runt med endast en eller
              ett fåtal tjänster. I dag, med så kallade virtualiserade servrar,
              kan en enda kraftfull fysisk server ersätta en lång rad fysiska
              datorer, vilket leder till stora vinster för miljön samtidigt
              som it-driften blir mycket billigare.
            </seg>
          </u>
          <u>
            <seg>
              När offentliga myndigheter upphandlar it-drift är det väldigt
              viktigt att man också väljer den servicenivå som man vill ha.
              Om man upphandlar en samhällskritisk tjänst har man också ansvar
              för att det i det avtal man ingår också finns en garanti för att
              man blir prioriterad om något händer. Exakt hur de affärsmässiga
              avtalen såg ut mellan Tieto och deras kunder kan varken du eller
              Annika Lillemets veta, men vi kan båda veta att myndigheterna
              har ett stort ansvar för att se till att upphandla den it-drift
              och den servicenivå som man behöver, så att man inom en viss,
              bestämd tid kan veta att ett problem börjar åtgärdas och att en
              viss tjänst inte får ligga nere onödigt länge.
            </seg>
          </u>
          <note type="speaker">
            Anf. 21 ANNIKA LILLEMETS (MP):
          </note>
          <u>
            <seg>
              Fru talman! Det här är många och stora frågor. Det är också min
              poäng. Vi kan inte reda ut detta på några minuter, hur gärna vi
              än skulle vilja det. Det krävs en ordentlig utredning om det.
              Poängen med att ta upp Tieto Enator är egentligen frågan vem som
              ska prioritera – datorhaverier är vi naturligtvis aldrig skyddade
              mot oavsett om det är privat eller offentlig drift – vilka kunder,
              av samhällsavgörande betydelse eller inte, som ska komma upp först
              och få tillgång till kommunikation igen. Det är ett stort problem
              om detta överlåts i privata händer.
            </seg>
          </u>
          <u>
            <seg>
              Allt detta behöver utredas ordentligt, så att vi så långt som
              möjligt säkrar vår samhällsviktiga data- och telekommunikation.
              Bevisligen har inte myndigheterna klarat att ta sitt ansvar efter
              exempelvis de senaste händelserna då en 16-åring lyckades sänka
              bland andra Region Skåne, SJ och en kommun.
            </seg>
          </u>
          <u>
            <seg>
              Säkerhetsansvariga på myndigheter och företag får allt större
              problem att hålla jämna steg med hackarna. Svenska FRA, som ska
              skydda statliga myndigheter och statligt ägda bolag mot i första
              hand statsunderstödda angripare, ser att det finns säkerhetsluckor
              på många håll inom samhällsviktig verksamhet med nationellt viktiga
              värden. Samtidigt har alltså attackerna ökat kraftigt under det
              senaste decenniet, och metoderna har blivit mer kvalificerade
              och målen mer riktade.
            </seg>
          </u>
          <u>
            <seg>
              Hur ska konflikten mellan öppenhet och säkerhet hanteras? Varje
              enskild myndighet har alltså i uppdrag att beakta säkerheten och
              minska sårbarheten. MSB säger vad som ska skyddas men inte hur.
              Ska då varje myndighet uppfinna hjulet på egen hand och klara
              sig så gott man kan? Det är inte något effektivt sätt att arbeta.
              Det krävs en högre ambitionsnivå. Därför måste berörda myndigheter
              och departement samarbeta om dessa frågor. Det är en förutsättning
              för att lösa uppgiften att minska sårbarheten.
            </seg>
          </u>
          <u>
            <seg>
              Jag vill därför avsluta med att uppmana it-ministern och regeringen
              att ändå ge den kommande utredningen om samordningen av statens
              bredbandsinfrastruktur direktiv att även ta itu med säkerhets-
              och sårbarhetsfrågorna och hur de kan hanteras bättre genom samordning.
            </seg>
          </u>
          <note type="speaker">
            Anf. 22 Statsrådet ANNA-KARIN HATT (C):
          </note>
          <u>
            <seg>
              Fru talman! Den digitala utvecklingen har fört med sig väldigt
              många möjligheter. Människor kan vara uppkopplade nästan varifrån
              som helst och nästan vilken tid på dygnet som helst och i dag
              ha tillgång till nästan vilken information eller vilka tjänster
              som helst. Det är fantastiskt!
            </seg>
          </u>
          <u>
            <seg>
              Med detta följer dock nya utmaningar. En sådan utmaning är it-säkerhet.
              Det finns människor som kan ha illvilliga syften med att ta sig
              in i system olovligen eller som gör rena rackartyg och försöker
              överbelasta hemsidor så att de ska släckas ned. Detta är numera
              en del av vår vardag. Varenda myndighet, företag eller organisation
              och varenda medborgare måste varje dag vara medveten om dessa
              förändrade förutsättningar.
            </seg>
          </u>
          <u>
            <seg>
              Som enskild medborgare måste man, precis lika självklart som
              det är att teckna en brandförsäkring för att se till att man får
              ersättning om huset brinner ned därhemma, se till att ta hand
              om sig på nätet. Företag måste se till att skydda sin information
              på nätet, täppa igen luckor som kan finnas och hålla jämna steg
              med den utveckling som finns där olika aktörer av skilda skäl
              kan vilja ta sig in i företagets skyddade system.
            </seg>
          </u>
          <u>
            <seg>
              Att låtsas som om en nationell utredning skulle kunna överta
              ansvaret och lösa detta åt alla parter är faktiskt att vilseleda
              människor. I själva verket måste varenda medborgare, vartenda
              företag och varenda myndighet i sin verksamhet alltid ha med dessa
              frågor som är strategiskt viktiga. Det är just därför som det
              tydligt uttalas i den krisberedskapsförordning som Annika Lillemets
              inledningsvis läste högt ur att den myndighet som har ansvar för
              en verksamhet i fredliga tider har det också i kris. Man har ett
              ansvar att förebygga så att denna typ av incidenter inte behöver
              inträffa. Det arbetet behöver alldeles uppenbart fortsätta med
              oförminskad kraft.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2013/14:39 om redovisning av konsumtionsbaserade
            klimatutsläpp
          </note>
          <note type="speaker">
            Anf. 23 Miljöminister LENA EK (C):
          </note>
          <u>
            <seg>
              Fru talman! Ärade åhörare! Ärade riksdagsledamöter! Jag ska svara
              på en interpellation från Helena Leander, som har frågat mig om
              jag avser att ge Naturvårdsverket i uppdrag att utveckla statistiken
              över konsumtionsbaserade klimatutsläpp och att redovisa denna
              löpande, parallellt med övrig officiell statistik över nationella
              utsläpp.
            </seg>
          </u>
          <u>
            <seg>
              Jag har svarat Åsa Romson i en liknande interpellation, 2011/12:117.
              Jag angav då att regeringen anser att det är viktigt att ta hänsyn
              till de utsläpp utanför Sveriges gränser som orsakas av svensk
              konsumtion.
            </seg>
          </u>
          <u>
            <seg>
              Låt mig inledningsvis konstatera att det som behövs för att lösa
              problemet i första hand handlar om internationell samverkan, konkreta
              klimatåtaganden och åtgärder i de länder där utsläppen sker. Sverige
              kombinerar en politik för ambitiösa utsläppsminskningar på hemmaplan
              med satsningar utanför Sverige för att minska utsläppen även där.
              Regeringen verkar för att miljöpåverkan från produkter ska minska
              genom exempelvis genomförande av EU:s ekodesigndirektiv, främjande
              av miljömärkning och förbättrad och förstärkt information och
              vägledning om offentlig upphandling inklusive miljöhänsyn.
            </seg>
          </u>
          <u>
            <seg>
              Enligt regeringens proposition 2009/10:155 Svenska miljömål –
              för ett effektivare miljöarbete ska det övergripande målet för
              miljöpolitiken, det så kallade generationsmålet, vara att till
              nästa generation lämna över ett samhälle där de stora miljöproblemen
              i Sverige är lösta utan att orsaka ökade miljö- och hälsoproblem
              utanför Sveriges gränser. Av propositionen framgår också att miljöpolitiken
              ska inriktas mot att konsumtionsmönstren av varor och tjänster
              orsakar så små miljö- och hälsoproblem som möjligt. Riksdagen
              beslutade i enlighet med denna proposition.
            </seg>
          </u>
          <u>
            <seg>
              Naturvårdsverket har enligt instruktionen ett särskilt uppdrag
              att samordna uppföljning och utvärdering av bland annat miljökvalitetsmålet
              Begränsad klimatpåverkan. Naturvårdsverket har med hjälp av Statistiska
              centralbyrån, SCB, låtit ta fram en indikator för växthusgasutsläpp
              orsakade av svensk konsumtion. Den informationen kompletterar
              den bild som den årliga utsläppsinventeringen av de nationella
              utsläppen ger, genom att ta hänsyn till de utsläpp som sker utanför
              Sveriges gränser. Naturvårdsverket påpekar dock att utsläppen
              som sker i andra länder till följd av svensk konsumtion inte kan
              beräknas med samma noggrannhet som de nationella utsläppen, varför
              de snarare bör tolkas i termer av utveckling över tid och inte
              i absolut nivå under enstaka år. Arbete sker alltså redan för
              att redovisa utsläpp förknippade med vår konsumtion, men det är
              en svår uppgift att göra detta på ett rättvisande sätt.
            </seg>
          </u>
          <u>
            <seg>
              Naturvårdsverket avser att utlysa ett forskningsprogram om konsumtion
              och miljö under hösten 2013 – de gjorde faktiskt det häromdagen.
              Syftet är bland annat att öka kunskapen om sambandet mellan konsumtion
              och miljöpåverkan nationellt och globalt och att förbättra metodiken
              och dataunderlaget för att kunna följa miljöpåverkan från olika
              konsumtionsmönster över tid.
            </seg>
          </u>
          <u>
            <seg>
              Arbete pågår alltså, och jag ser därför inte någon anledning
              att lägga ett uppdrag på myndigheten. Med detta sagt är det förstås
              viktigt att både vi i regeringen och våra myndigheter löpande
              följer utvecklingen och fortsätter arbetet för en mer hållbar
              konsumtion.
            </seg>
          </u>
          <note type="speaker">
            Anf. 24 HELENA LEANDER (MP):
          </note>
          <u>
            <seg>
              Fru talman! Tack, miljöministern, för svaret! Jag är glad att
              höra att miljöministern i alla fall inte avfärdar mitt förslag
              om att ge Naturvårdsverket i uppdrag att löpande redovisa och
              utveckla statistik för konsumtionsbaserade utsläpp för att det
              inte skulle vara viktigt – vi kanske kan vara överens om att det
              är viktigt.
            </seg>
          </u>
          <u>
            <seg>
              Självklart är det viktigt att titta på de utsläpp som äger rum
              inom Sveriges gränser. Det är ju dem som vi enklast kan påverka.
              Men vi har också ett visst ansvar för det vi gör utanför Sveriges
              gränser. Om vi inte ens redovisar de utsläppen är det lätt att
              man missar dem och därmed inte har de åtgärder som behövs.
            </seg>
          </u>
          <u>
            <seg>
              Ministern avfärdar mitt förslag därför att detta inte behövs.
              Anledningen till att jag lyfte den här frågan var just att Naturvårdsverket
              menade att det här faktiskt behövdes. Naturvårdsverket har på
              eget initiativ tagit fram statistik som visar Sveriges utsläpp
              när man tar hänsyn till import och export, och då kan man se att
              utsläppen har ökat med 15 procent mellan 1993 och 2010.
            </seg>
          </u>
          <u>
            <seg>
              Men den ansvariga tjänstemannen på Naturvårdsverket säger att
              om man ska kunna fortsätta att göra det här och om man ska kunna
              utveckla statistiken – den är ju, som miljöministern sade, fortfarande
              lite skakig – behöver man en beställare i form av regeringen.
              Därför vill jag fråga miljöministern: Har hon fel?
            </seg>
          </u>
          <note type="speaker">
            Anf. 25 Miljöminister LENA EK (C):
          </note>
          <u>
            <seg>
              Fru talman! Jag tycker att det här är en oerhört intressant diskussion.
              Det är klart att vi måste fundera över de klimatutsläpp som vi
              har i landet men också de klimatutsläpp som Sverige av olika anledningar
              förorsakar i andra länder.
            </seg>
          </u>
          <u>
            <seg>
              Vi jobbade väldigt hårt förra sommaren inför Riokonferensen om
              hållbar utveckling med att se till att det som i tio år diskuterats
              i FN-systemet skulle sättas på plats och beslutas, ett ramverk
              om hållbar konsumtion och produktion. Där tror jag att en del
              av nyckeln ligger när det gäller att försöka komma åt grundfaktorerna
              i den här diskussionen.
            </seg>
          </u>
          <u>
            <seg>
              Naturvårdsverket har, enligt sin instruktion, en uppgift att
              vägleda myndigheter när det gäller miljömålen och generationsmålet
              och håller på att utveckla miljömålsmanualer för uppföljning och
              utvärdering. Det är viktigt. Jag har som miljöminister jobbat
              mycket just med att försöka få miljömålen tydliga, att få etappmål
              och att vi ska kunna följa upp och mäta vad vi gör och vilka steg
              vi tar åt rätt håll för att klara de svenska miljömålen. Där ligger
              också den här frågan med.
            </seg>
          </u>
          <u>
            <seg>
              I FN:s klimatkonvention finns inte några regler om detta, utan
              där noteras att varje land primärt ansvarar för de utsläpp som
              sker inom det egna territoriet. Och det finns en logik i detta.
            </seg>
          </u>
          <u>
            <seg>
              Det är kanske möjligt att hitta en fullständig statistik och
              ett fullständigt underlag, men det är oerhört komplicerat. Det
              kräver många insatser och mycket administration. Det beror på
              det moderna samhälle som vi har och det sätt som marknaden fungerar
              på i dagens läge.
            </seg>
          </u>
          <u>
            <seg>
              En vara som vi importerar från Tyskland, till exempel, och använder
              i Sverige kan ju innehålla delar från Slovenien och Tjeckien.
              Det kanske finns fyra, tio eller tjugo länder bakom en vara som
              importeras till Sverige. Då är frågan: Hur mäter vi det?
            </seg>
          </u>
          <u>
            <seg>
              Våra gruvor är en av de största svenska nationella utsläppskällorna.
              Därifrån kommer järn och stål som i olika led exporteras och ingår
              i produkter i andra länder. Då skulle de i så fall mäta det som
              vi gör här. Och den slutliga varan kanske köps på andra sidan
              jordklotet.
            </seg>
          </u>
          <u>
            <seg>
              Att i detalj mäta de här utsläppen tror jag är väldigt svårt
              och väldigt byråkratiskt. Däremot tycker jag att det här är en
              viktig diskussion. Det är självklart att det här är utsläpp som
              genereras. Det är också en del av vårt ansvar.
            </seg>
          </u>
          <u>
            <seg>
              Frågan är då hur vi ska hantera just den här sortens utsläpp
              och hur vi ska hitta fakta om detta samtidigt som vi behöver lägga
              ned oerhört mycket jobb på att få ned de faktiska utsläppen. Det
              är också en prioriteringsfråga.
            </seg>
          </u>
          <note type="speaker">
            Anf. 26 HELENA LEANDER (MP):
          </note>
          <u>
            <seg>
              Fru talman! Precis som miljöministern sade är detta komplicerat,
              hur man ska kunna mäta de här utsläppen. Det är ingen exakt vetenskap.
              Men som miljöministern också sade i sitt svar menar Naturvårdsverket
              att det ändå kan vara viktigt att visa trender över tid.
            </seg>
          </u>
          <u>
            <seg>
              Ofta hör man miljöministern säga att de svenska utsläppen har
              minskat sedan 1990. Det ser man om man tittar på utsläppen i Sverige.
              Det är väldigt glädjande. Det visar att vår klimatpolitik, oavsett
              vilka som har suttit vid makten, har haft effekt. Men om man tittar
              på de konsumtionsbaserade utsläppen och ser att de har ökat under
              samma period är det någonting som vi måste fundera över. Har vi
              med vår politik för ensidigt tittat på det som vi enkelt kan påverka
              så att vi har glömt bort det här med hållbara konsumtionsmönster?
            </seg>
          </u>
          <u>
            <seg>
              Jag kan ta ett exempel från jordbruket, där man ser att man kan
              pressa ned utsläppen genom att lägga ned djurgårdar. Då importerar
              vi ännu mer kött från andra länder än vad vi gjorde tidigare,
              och så hamnar de utsläppen i de ländernas statistik.
            </seg>
          </u>
          <u>
            <seg>
              Det är inte något som klimatet vinner på, troligtvis inte djuren
              eller bönderna heller. Här kanske man behöver vidta åtgärder för
              att över huvud taget minska köttkonsumtionen – för att ge ett
              exempel. Man kan resonera så om andra varugrupper också. Det kan
              vara rimligt att ha en sådan statistik för att få hela bilden
              så att man kan dra de rätta slutsatserna och vidta de rätta åtgärderna.
            </seg>
          </u>
          <u>
            <seg>
              Vi ska inte ägna all klimatpolitik åt att ta fram den perfekta
              statistiken och glömma bort alla andra åtgärder. I det här fallet
              har Naturvårdsverket påbörjat arbetet. Det enda verket begär är
              att få ett konkret uppdrag så att det kan fortsätta med verksamheten.
              Det är egentligen bara det min fråga handlar om. Kan Naturvårdsverket
              få uppdraget så att det kan fortsätta med verksamheten eller ska
              det sluta nu?
            </seg>
          </u>
          <note type="speaker">
            Anf. 27 Miljöminister LENA EK (C):
          </note>
          <u>
            <seg>
              Fru talman! Naturvårdsverket har det samlade uppdraget att titta
              på våra miljömål. Det ligger redan i Naturvårdsverkets arbetsuppgifter.
              Sedan måste verket självt bestämma balansen mellan de olika miljömål
              som finns och det arbete som ska göras på Naturvårdsverket. Det
              är anledningen till att Naturvårdsverket jobbar med frågorna.
            </seg>
          </u>
          <u>
            <seg>
              Det finns också ett initiativ från Justitiedepartementets konsumentenhet
              att titta på ett hållbart konsumentstöd som ett viktigt bidrag
              i omställningen till en hållbar konsumtion. Det är väl så viktigt.
              Hållbar konsumtion är en fråga om livsstil och hur människor tänker.
              Hur många plastleksaker behöver ett barn för att vara lyckligt?
              Jag ser hur industrin har börjat fundera över dessa frågor. Stora
              klädkedjor tar tillbaka produkter och återanvänder dem. De har
              startat diskussionen med sina respektive kunder. Det är en välkommen
              utveckling i sammanhanget.
            </seg>
          </u>
          <u>
            <seg>
              Naturvårdsverket har utlyst forskningsanslag, 15 miljoner över
              tre år, för att kunna skapa en bättre teoribildning, bättre definitioner
              och bättre verktyg för detta. Det ska bli intressant att se vad
              forskningsanslagen och forskningsinsatserna kan leda till. Det
              kommer att göra det lättare att hantera den svåra frågan. Detta
              ska kombineras med FN-beslutet om ett ramverk för hållbar konsumtion
              och produktion, som skapar en global diskussion. Justitiedepartementets
              konsumentenhet jobbar också med frågorna.
            </seg>
          </u>
          <u>
            <seg>
              Vi försöker föra frågorna framåt och söka oss fram till ett bra
              sätt att hantera detta stora och svåra problem.
            </seg>
          </u>
          <u>
            <seg>
              Det finns ett problem i diskussionen som vi gemensamt behöver
              fundera över, nämligen hur vi värderar våra argument. Det finns
              en risk att vi kommer in i en carbon leakage-debatt, som motståndarna
              till en klimatpolitik gärna använder. Vi måste gemensamt fundera
              över hur vi hanterar diskussionen så att inte hela området kantrar
              över i en diskussion om carbon leakage, som inte gynnar det som
              både Helena Leander och jag vill, nämligen att minska klimatutsläppen.
            </seg>
          </u>
          <note type="speaker">
            Anf. 28 HELENA LEANDER (MP):
          </note>
          <u>
            <seg>
              Fru talman! Ja, absolut! Det är viktigt att vi inte bromsar den
              svenska klimatpolitiken bara för att vi importerar saker som innebär
              utsläpp i andra länder och säger att det är bättre att luckra
              upp alla regler och göra allt hemmavid. Det är inte syftet.
            </seg>
          </u>
          <u>
            <seg>
              Däremot tycker jag att miljöministern var inne på helt rätt spår
              när hon pratade om de framsynta företag som redan i dag tar tillbaka
              sina produkter så att de kan återcirkuleras, om hur vi kan jobba
              mer med återanvändning och återvinning och om att redan från börja
              designa saker för att de ska hålla och ingå i ett kretslopp, det
              vill säga cirkulär ekonomi. Det är viktigt för att vi ska minska
              våra klimatutsläpp oavsett om varorna produceras i Sverige eller
              någon annanstans.
            </seg>
          </u>
          <u>
            <seg>
              Det är möjligt att utvecklingen kommer att fortsätta alldeles
              lysande även utan de perfekta siffrorna på våra klimatutsläpp.
              Men jag tror ändå att det är en fördel om vi har siffror på bordet
              så att vi inte tappar det perspektivet. Jag återkommer gärna i
              en annan diskussion om hur vi stimulerar övergången till en cirkulär
              ekonomi. Det har vi alla mycket att vinna på.
            </seg>
          </u>
          <note type="speaker">
            Anf. 29 Miljöminister LENA EK (C):
          </note>
          <u>
            <seg>
              Fru talman! Jag skulle vilja tacka Helena Leander för interpellationen.
              Det är ett område som är viktigt att diskutera. Varje sådan diskussion
              leder på något sätt utvecklingen framåt.
            </seg>
          </u>
          <u>
            <seg>
              Jag delar Helena Leanders åsikt att frågan om ekodesign är oerhört
              viktig och är en nyckel till resurseffektivitet, lägre klimatutsläpp
              och bättre ekonomi – en cirkulär ekonomi. Likadant är det med
              frågan om urban mining, att ta hand om till exempel elektronikskrot.
              Här finns mycket att göra, även om de fortfarande är relativt
              nya områden. Här växer också ett antal företag och ett antal jobb
              fram. Det är mycket intressant.
            </seg>
          </u>
          <u>
            <seg>
              Naturvårdsverkets utlysta forskningsprogram handlar om indikatorer
              för konsumtionens miljöpåverkan. Syftet är att utveckla en stabil
              och upprepbar metodik för att följa och kvantifiera svensk konsumtions
              miljöpåverkan både i Sverige och utomlands fördelat på produkter
              och produktgrupper. Jag ser att det är mycket av det som Helena
              Leander efterfrågar i sin interpellation. Det ska bli intressant
              att följa forskningsprojektet och se vilka förslag till indikatorer
              man kommer fram med så att vi kan fördjupa vår statistik och vår
              kunskap på detta viktiga område.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2013/14:47 om regelverk kring fiskodlingar
          </note>
          <note type="speaker">
            Anf. 30 Miljöminister LENA EK (C):
          </note>
          <u>
            <seg>
              Fru talman, ärade ledamöter och ärade åhörare! Eva Sonidsson
              har frågat mig om jag avser att vidta åtgärder för att förbjuda
              verksamheter som ökar utsläpp av kväve och fosfor efter våra kuster.
            </seg>
          </u>
          <u>
            <seg>
              Jag vill inledningsvis säga att jag inte kan kommentera enskilda
              tillståndsärenden gällande utökning av fiskodlingarna i Höga kusten
              som nämns i interpellationen.
            </seg>
          </u>
          <u>
            <seg>
              Övergödning är ett allvarligt problem, och att motverka denna
              är högt prioriterat av regeringen. Regeringens inriktning är att
              alla sektorer behöver bidra till att reducera utsläppen av fosfor
              och kväve inom ramen för en hållbar utveckling.
            </seg>
          </u>
          <u>
            <seg>
              Alla verksamheter, även fiskodling, måste kunna visa att man
              inte överskrider de normer och krav som lagstiftningen ställer.
              Tillstånd till fiskodlingar regleras inom ramen för miljöbalkens
              prövningssystem, och alla befintliga fiskodlingar i Sverige har
              också fått ett sådant – antingen från länsstyrelsen eller från
              kommunen, beroende på odlingens storlek.
            </seg>
          </u>
          <u>
            <seg>
              Fisk är nyttig mat, men många vilda fiskbestånd är hotade av
              utfiskning. För att vi ska kunna äta fisk även i framtiden behöver
              vattenbruket växa. Vid såväl utökning av befintliga anläggningar
              för vattenbruk som eventuella nya etableringar är det viktigt
              att minimera de negativa miljöeffekterna.
            </seg>
          </u>
          <u>
            <seg>
              Starka åtgärder behöver vidtas för att reducera utsläppen av
              fosfor och kväve för en långsiktigt hållbar matproduktion.
            </seg>
          </u>
          <u>
            <seg>
              Det är samma lagstiftning som tillämpas, oavsett var i Sverige
              verksamheten är belägen. För att skapa mer enhetliga handläggningsrutiner
              genomfördes 2012 en reform som innebar att prövningsverksamheten
              koncentrerades till färre länsstyrelser. Lagstiftningen är också
              tydlig med att delegationerna ska samverka och samråda med varandra
              i frågor om handläggning som är gemensamma för deras verksamheter.
            </seg>
          </u>
          <u>
            <seg>
              Miljöprövningsdelegationen i Västernorrlands län har ansvar för
              att pröva ansökningar om fiskodling längs Höga kusten för anläggningar
              som använder mer än 40 ton fiskfoder per år. Jag förutsätter att
              prövningen sker på det sätt som regelverket föreskriver.
            </seg>
          </u>
          <u>
            <seg>
              Havs- och vattenmyndigheten arbetar just nu med att ta fram en
              ny vägledning för prövning och tillsyn av vattenbruk med anledning
              av att de gamla allmänna råden är sedan 80-talet och därmed föråldrade.
            </seg>
          </u>
          <u>
            <seg>
              Sverige har stor potential för att utveckla ett hållbart vattenbruk.
              För att ta till vara denna potential har Statens jordbruksverk
              tillsammans med forskare, myndigheter, intresseorganisationer
              och näringen tagit fram en strategi för svenskt vattenbruk. Strategin
              ska konkretiseras genom en handlingsplan med ett antal åtgärder
              som beräknas vara klar under första halvåret 2014.
            </seg>
          </u>
          <u>
            <seg>
              Slutligen är det viktigt att utveckla tekniken för att samla
              upp foderrester och fekalier från fiskodlingar för att minimera
              utsläppen av kväve och fosfor till omgivande vatten.
            </seg>
          </u>
          <note type="speaker">
            Anf. 31 EVA SONIDSSON (S):
          </note>
          <u>
            <seg>
              Fru talman! Den bild som jag visar upp här publicerades i Dagens
              Nyheter i somras. Den visar hur det såg ut då vid Höga kusten.
              Ministern nämnde att hon inte kan kommentera enskilda ärenden,
              men det kan inte ha varit speciellt intressant att ta ett bad
              där.
            </seg>
          </u>
          <u>
            <seg>
              Jag har besökt föreningen Rädda Höga kusten. Fotot som jag visade
              togs i somras och visar hur tillståndet är där.
            </seg>
          </u>
          <u>
            <seg>
              Vi bor i ett världsarv, och vi vill kunna locka folk att besöka
              oss eller att flytta dit, men hur ska vi kunna göra det när Höga
              kusten ser ut på detta sätt? Det är många som ställer sig den
              frågan. Det finns en stor oro bland befolkningen och även bland
              de turister som besöker Höga kusten.
            </seg>
          </u>
          <u>
            <seg>
              Det finns åtskilliga iakttagelser av de effekter som det här
              problemet har fört med sig. Man måste stanna sina båtar för att
              rengöra propellrarna. Det växer slam och smuts ända ned till fyra
              meters djup, vilket försämrar sikten. Där man tidigare kunde se
              tolv meter ned i vattnet, ser man nu bara en halv meter.
            </seg>
          </u>
          <u>
            <seg>
              Slamlagret utmed stränderna på utsatta lägen är en till fyra
              decimeter tjockt. Fiske med nät är i stort sett omöjligt eftersom
              näten blir för tunga för att man ska orka dra upp dem. Notdragning
              är i princip omöjligt.
            </seg>
          </u>
          <u>
            <seg>
              Allt detta sammantaget på en central del av Höga kusten, från
              Omnefjärden upp till Nätrafjärden, medförde i somras att turister
              reagerade. Där de väntat sig att finna ren och oförstörd natur
              har de upplevt motsatsen. Det innebär att affischnamnet Höga kusten
              är lite hotat, trots att området är både ett världsarv och ett
              BSPA-område.
            </seg>
          </u>
          <u>
            <seg>
              Ministern säger att hon inte kan kommentera enskilda ärenden
              såsom utvecklingen av fiskodling vid Höga kusten. Men debatten
              handlar egentligen inte om det, utan den handlar egentligen om
              regelverket för skadlig verksamhet och enhetlig hantering av den
              tillståndsgivning som sker.
            </seg>
          </u>
          <u>
            <seg>
              Ministern säger vidare att tillstånd för fiskodling regleras
              inom ramen för tillståndsprövningen enligt miljöbalken. Alla befintliga
              fiskodlingar i Sverige har också fått ett sådant tillstånd, antingen
              från länsstyrelsen eller från kommunen beroende på odlingens storlek.
              Detta förstärker ju kraven på behovet av enhetlig hantering genom
              lag i stället för att det är olika tjänstemän i kommuner eller
              i länsstyrelser som kan ge tillstånd.
            </seg>
          </u>
          <u>
            <seg>
              I dagsläget odlas det 2 300 årston i våra tre kustkommuner. Kramfors
              har den största odlingen på 1 600 årston. Avfallet från dessa
              motsvarar årligen orenat utsläpp från 23 000 människor. Men eftersom
              regnbågen får 75 procent av sitt årsbehov under de tre varmaste
              sommarmånaderna juli, augusti och september ger det samma utsläpp
              som från en stad på 69 000 människor – utan reningsverk. Och detta
              har vi utanför vår kust som är ett världsarv!
            </seg>
          </u>
          <u>
            <seg>
              Det här sker under den period då det växer som mest i vattnet,
              vilket har orsakat stora skador på fjärdar, vikar och sund i den
              centrala delen av Höga kusten.
            </seg>
          </u>
          <u>
            <seg>
              Övergödning i kustnära områden försvårar och gör det omöjligt
              för bad, fiske och friluftsliv. Turister reagerar negativt, och
              det är inte bra om man ska göra Höga kusten till ett besöksmål.
            </seg>
          </u>
          <note type="speaker">
            Anf. 32 HELENA LEANDER (MP):
          </note>
          <u>
            <seg>
              Fru talman! Eva Sonidsson har beskrivit vilka problem som kan
              uppstå med fiskodlingar. Jag hade inte tänkt att diskutera det
              enskilda fallet. Jag tror precis som miljöministern att ansvarig
              myndighet gör sin prövning utifrån det regelverk som gäller. Frågan
              är vilket regelverk vi ska ha. Det har framkommit uppgifter i
              samband med de planerade odlingarna utanför Höga kusten att åländska
              fiskare söker sig till Sverige eftersom de tycker att vi har mycket
              slappare regler. Om det är så behöver man nog ta sig en funderare.
            </seg>
          </u>
          <u>
            <seg>
              Det är också intressant att fundera över balansen mellan de krav
              som ställs på andra sektorer som bidrar till övergödning av Östersjön.
              När det gäller till exempel jordbruket förväntar vi oss att varje
              bonde ska ta ett stort ansvar för att inte släppa ut övergödande
              ämnen. Ställer man motsvarande höga krav på fiskodlingar? Det
              kan diskuteras.
            </seg>
          </u>
          <u>
            <seg>
              Jag skulle vilja höra lite grann om hur miljöministern ser på
              dels balansen mellan fiskodling och andra näringar, dels hur det
              svenska regelverket förhåller sig till reglerna i andra länder
              kring Östersjön. Östersjön är ju ett gemensamt innanhav. Det hjälps
              inte om Åland har strikta regler för då flyttar fiskodlingarna
              hit i stället.
            </seg>
          </u>
          <note type="speaker">
            Anf. 33 Miljöminister LENA EK (C):
          </note>
          <u>
            <seg>
              Fru talman! Enligt den havsmiljöstrategi som gäller i Sverige
              ska vi minska våra utsläpp av kväve och fosfor. Det gäller alla
              sorters verksamheter.
            </seg>
          </u>
          <u>
            <seg>
              Den här frågan handlar om pågående ärenden, vilka jag som minister
              inte kan uttala mig om. Det får jag inte göra. Det är ministerstyre,
              och då får man redogöra i konstitutionsutskottet varför man har
              lagt sig i fristående myndigheters verksamhet.
            </seg>
          </u>
          <note>
            Generellt kan jag säga att fiskodling faller under miljöbalkens
            9 kap. Miljöfarlig verksamhet. Andra bestämmelser som också gäller
            är fiskerilagstiftning, smittskyddslagstiftning, djurskyddslagstiftning,
            lagstiftning om animaliska biprodukter och livsmedelslagstiftning.
          </note>
          <u>
            <seg>
              Miljöprövning vid en fiskodlingsverksamhet ska ske om det är
              mer än 40 ton foder per år som används. Det är miljöprövningsdelegationen
              som fattar beslut. Jag har redogjort för hur vi förra året förstärkte
              den organisationen.
            </seg>
          </u>
          <note>
            Miljöprövningsdelegationen är en särskild, fristående delegation
            vid länsstyrelsen som fattar beslut om tillstånd enligt miljöbalken.
            Ärenden bereds av en handläggare på länsstyrelsens miljöskyddsenhet
            i samråd med ordförande och sakkunnig i miljöprövningsdelegationen.
            Därefter fattas beslut av miljöprövningsdelegationens ordförande
            och sakkunnig. Beslut av en miljöprövningsdelegation kan överklagas
            till mark- och miljödomstolen.
          </note>
          <u>
            <seg>
              För att man ska få miljötillstånd föreskrivs ett antal villkor
              för verksamheten. Denna typ av verksamheter har på senare tid
              fått tidsbegränsade tillstånd. I tillstånden regleras till exempel
              mängden växtnäringsämnen i fodret, mängden utsläpp av växtnäringsämnen
              till vattenmiljön, mängden foder samt att det ska finnas kontrollprogram.
              I tillstånden kan också regleras mängden avfall, kemikalier, buller
              etcetera.
            </seg>
          </u>
          <note>
            Vid bedömning av tillståndsgivningen ska det i enlighet med miljöbalken
            göras en bedömning av hänsynsreglerna, hushållning med mark- och
            vattenområden, skyddade områden, miljökvalitetsmål och miljökvalitetsnormer.
          </note>
          <u>
            <seg>
              Vid bedömning av lokalisering av en verksamhet ska man också
              ta hänsyn till vattenområdets vattenomsättning, djupförhållande,
              vind- och vågpåverkan etcetera.
            </seg>
          </u>
          <u>
            <seg>
              Det är alltså ett väldigt stort antal kriterier som generellt
              ska beaktas i en miljöprövning också i fråga om fiskodlingar.
            </seg>
          </u>
          <note type="speaker">
            Anf. 34 EVA SONIDSSON (S):
          </note>
          <u>
            <seg>
              Fru talman! Om jag har förstått det hela rätt är målsättningen
              för alliansregeringen att odla 80 000 årston före 2020. I Jämtland
              och Västernorrland är målsättningen 50 000 ton och i Bottenviken
              och Bottenhavet 10 000 ton. Sedan är det ytterligare 10 000 ton
              fördelat på mindre odlingar i nämnda län.
            </seg>
          </u>
          <u>
            <seg>
              Det här ska enligt Jordbruksverket ske med öppna nätkassar –
              en som många anser föråldrad metod där det släpps ut orenat kväve,
              fosfor och biomassa längs kuster och i sjöar, vattenmagasin och
              vattendrag. I Jämtland och i Västernorrland och Västerbotten blir
              då utsläppen gigantiska.
            </seg>
          </u>
          <u>
            <seg>
              Jag tycker att en stor del av denna gödning som släpps ut i våra
              stora älvar är helt oacceptabel.
            </seg>
          </u>
          <u>
            <seg>
              Jag vet inte om ministern tycker att det är ett sätt att minimera
              negativa miljöeffekter att utöka verksamheten och odla mycket
              mer fisk än vad som görs i dag.
            </seg>
          </u>
          <u>
            <seg>
              Ministern deltog på Helcoms ministermöte den 3 oktober där det
              talades om hur viktigt det är att minska fosfor- och kväveutsläpp
              för att minska övergödningen. Beslutet blev än en gång att minska
              utsläppen i framtiden. Höga kusten har utsetts av Helcom som ett
              extraordinärt skyddsområde, ett BSPA-område. Då känns det inte
              riktigt rätt att man får släppa ut fosfor och kväve i så stora
              mängder och än mer i framtiden.
            </seg>
          </u>
          <u>
            <seg>
              I en debattartikel den 1 november säger ministern att vi i Sverige
              inte duckar för vår del av ansvaret, tvärtom. I Helcom och i EU
              är vårt tydliga besked till grannländer och andra EU-medlemsstater
              att Sverige tänker fortsätta ansträngningarna för att göra våra
              gemensamma hav renare.
            </seg>
          </u>
          <u>
            <seg>
              Det låter bra, men hur märker vi som bor vid kusten det?
            </seg>
          </u>
          <u>
            <seg>
              Ministern säger att vattenbruket behöver öka i framtiden och
              att det är viktigt att minimera negativa miljöeffekter när vattenbruket
              ökar. Regeringens målsättning är, som vi vet, att framför allt
              i Jämtland och Västerbotten odla 80 000 årston fisk före 2020.
              Det känns inte riktigt bra för oss som bor utefter kusten med
              tanke på den effekt det får. Jag skulle vilja att ministern utvecklar
              hur man tänker förhindra och minimera effekten av utsläppen i
              framtiden.
            </seg>
          </u>
          <note type="speaker">
            Anf. 35 HELENA LEANDER (MP):
          </note>
          <u>
            <seg>
              Fru talman! Effekterna av fiskodling skiljer sig naturligtvis
              åt beroende på var odlingen äger rum, om den är i reglerdammar,
              ute i öppna havet, i öppna kassar eller i slutna system. Givetvis
              ska man inte dra alla fiskodlingar över en kam. Däremot kan vi
              konstatera att fiskodling i öppna kassar förekommer redan i dag
              vid Höga kusten, för att ta det exemplet, med det regelverk som
              vi har. Då är frågan egentligen om det regelverk vi har är till
              fyllest.
            </seg>
          </u>
          <u>
            <seg>
              Jag frågade tidigare om jämförelsen med andra Östersjöländers
              och Ålands regelverk. Jag förstår att ministern inte hann svara,
              men jag hoppas att det finns möjlighet till det nu.
            </seg>
          </u>
          <note type="speaker">
            Anf. 36 Miljöminister LENA EK (C):
          </note>
          <u>
            <seg>
              Fru talman! Jag ska börja med att säga att det pågår en översyn
              av lokaliseringsstyrning för vattenbruk i Finland just nu under
              hösten. Vad den leder till kan jag inte svara på, men man håller
              på att titta på sina regler där.
            </seg>
          </u>
          <u>
            <seg>
              Ja, vi har ett gemensamt ansvar för att göra våra hav renare.
              Jag förstår väldigt väl om människor blir oroliga. Jag förstår
              den diskussionen och har största respekt för den. Det är just
              för att skydda människor och miljö som vi har en väldigt tuff
              miljölagstiftning i Sverige. Vi har ett antal tuffa kriterier.
              Det gäller också utsläpp av kväve och fosfor från alla olika utsläppskällor.
            </seg>
          </u>
          <u>
            <seg>
              Nu är inte Bottenhavet lika utsatt som andra delar av Östersjön
              när det gäller övergödning, men det hindrar inte att det kan vara
              väldigt svårt lokalt. Det finns naturligtvis lokala skillnader.
              Vi har enligt Helcom inga beting som rör just det området. Vi
              har däremot nationella regler för att se till att vi inte släpper
              ut kväve och fosfor därför att det påverkar alla våra ekosystem,
              som vi alla väl vet.
            </seg>
          </u>
          <u>
            <seg>
              Jag har redogjort för de regler som finns och för de kriterier
              och områden som ska beaktas i en miljöprövning när det gäller
              just vattenbruk. Rätt använt tror jag att det är en möjlighet
              – rätt använt. Fisk är nyttig mat, och vi har möjlighet för fiskodling
              i Sverige. Men då ska den ske precis som all annan verksamhet
              i enlighet med miljöbalken och enligt de stränga kriterier som
              vi har på plats för även annan matproduktion, som har nämnts i
              debatten.
            </seg>
          </u>
          <u>
            <seg>
              Jag har sett i annat sammanhang att teknikutvecklingen är ganska
              snabb. Det är någonting som man tar i beaktande generellt sett
              i olika tillståndsförfaranden.
            </seg>
          </u>
          <note type="speaker">
            Anf. 37 EVA SONIDSSON (S):
          </note>
          <u>
            <seg>
              Fru talman! Lokalt är det väldigt svårt när man ser effekterna
              av den här verksamheten. Det går inte att bada där man alltid
              tidigare har kunnat bada. Det går inte att promenera ens efter
              stränderna därför att det är så halt och slipprigt på grund av
              övergödning och avfall. Det har visat sig att när odlingar av
              det här slaget har startat är det efter tre fyra år som man har
              kunnat se effekter av det här slaget på stränder, något som har
              blivit besvärligt att hantera.
            </seg>
          </u>
          <u>
            <seg>
              Jag förstår mycket väl att det är nationella regler som gäller
              för hela systemet och för hur det ska fungera. Men jag tycker
              ändå att vi kanske borde se över regelverket inför framtiden för
              att kunna förändra framför allt odlingen av fisk så att man gör
              det på ett annat sätt och använder sig av den nya teknik som finns.
              Det finns faktiskt odlingar i dag som inte alls har den här påverkan
              på miljön. Det är ett slutet system där man odlar fisk på land
              och så vidare.
            </seg>
          </u>
          <u>
            <seg>
              Jag hoppas verkligen att det blir någon förändring här, och jag
              ser fram emot att ministern tar tag i och jobbar med frågan. Jag
              kommer att följa den. Jag har föreningen bakom mig som verkligen
              vill att vi ska få en förändring till stånd. I föreningen är man
              rädd om vår miljö och våra kuster och den ort som man är uppvuxen
              i och vill fortsätta att leva där. Samtidigt vill vi se en inflyttning
              till länet och kommunerna. Då är det viktigt att vi har en bra
              natur som vi fortsättningsvis ska förvalta åt våra barn i framtiden.
            </seg>
          </u>
          <note type="speaker">
            Anf. 38 Miljöminister LENA EK (C):
          </note>
          <u>
            <seg>
              Fru talman! Höga kusten är ett fantastiskt vackert område, och
              jag förstår att de som bor i det området vill värna utvecklingen
              av Höga kusten.
            </seg>
          </u>
          <u>
            <seg>
              Varje fiskodlare har ansvar för egenkontroll och ska genomföra
              provtagningar i recipienten eller området där fiskodlingen finns.
              Kontrollprogrammet fastställs i samråd med tillsynsmyndigheten,
              och varje år ska det lämnas in en miljörapport som granskas och
              godkänns av tillsynsmyndigheten. Utförda kontroller och resultaten
              redovisas utöver i miljörapporten även i samband med miljöansökningar
              och är ett viktigt underlag för bedömning av verksamhetens påverkan
              på vattenmiljön.
            </seg>
          </u>
          <note>
            Kontroll i recipienten eller området för fiskodlingsverksamhet
            kan till exempel omfatta inventering av vegetationssamhället,
            vilket har nämnts av Eva Sonidsson, mjukbottenfauna, fysikaliska
            analyser av vattenkvalitet som fosfor-, kväve- och syrehalt, klorofyll-,
            växtplankton- och sedimentanalyser. Det är ett väldigt viktigt
            underlag för miljöansökan och för ställningstagande inför de beslut
            som ska tas och som ska ske enligt 9 kap. miljöbalken.
          </note>
          <u>
            <seg>
              Vi utvecklar hela tider våra regler och våra standarder. Det
              sker också en teknikutveckling. Jag hoppas verkligen att det ska
              bli möjligt att ha en utökad fiskodling i Sverige men med mindre
              miljöpåverkan. Det skulle vi alla tjäna på.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2013/14:51 om Ojnare myr som Natura
            2000-område
          </note>
          <note type="speaker">
            Anf. 39 Miljöminister LENA EK (C):
          </note>
          <u>
            <seg>
              Fru talman, ärade åhörare och ärade ledamöter! Helena Leander
              har frågat mig om jag avser att föreslå Ojnare myr som Natura
              2000-område.
            </seg>
          </u>
          <u>
            <seg>
              Låt mig börja med att säga att jag är väl medveten om de naturvärden
              som finns i och omkring området Ojnare myr.
            </seg>
          </u>
          <note>
            Den svenska regeringen har vid flera tillfällen sedan 1995 föreslagit
            områden som ska ingå i nätverket Natura 2000. Under 2005 föreslog
            Naturvårdsverket och Länsstyrelsen i Gotlands län att Ojnare myr
            tillsammans med ett flertal andra områden på norra Gotland skulle
            utgöra lämpliga så kallade SCI-områden till Natura 2000-nätverket.
            Den dåvarande regeringen gjorde då bedömningen att inte föreslå
            Ojnare myr. I stället föreslogs flera andra områden i samma region,
            bland annat Bästeträsk, Bräntings haid, Gildarshagen och Rutemyr,
            vilka innehåller samma habitat som Ojnare myr. Den dåvarande socialdemokratiska
            regeringens beslut om förslag till Natura 2000-nätverket utgick
            från det grundläggande ställningstagandet att Sverige hade föreslagit
            en proportionellt tillräckligt stor areal av habitat och arter
            i den boreala region som Gotland tillhör.
          </note>
          <u>
            <seg>
              Under våren 2007 mottog regeringen det första utfallet av kommissionens
              utvärderingsprocess, efter regeringens beslut, beträffande de
              svenska bidragen till nätverket i boreal region. Kommissionen
              har i denna utvärderingsprocess inte anfört att det skulle föreligga
              någon brist för Sveriges del beträffande de habitat som ingår
              i Ojnare myr. Det saknas således EU-rättsliga skäl att i dag föreslå
              Ojnare myr som ett nytt Natura 2000-område.
            </seg>
          </u>
          <u>
            <seg>
              Jag vill samtidigt påpeka att här pågår en rättslig process som
              gör att jag inte kan uttala mig i detaljer runt frågan.
            </seg>
          </u>
          <note type="speaker">
            Anf. 40 HELENA LEANDER (MP):
          </note>
          <u>
            <seg>
              Fru talman! Tack, ministern, för svaret!
            </seg>
          </u>
          <u>
            <seg>
              Normalt när man ställer sådana här frågor får man just det där
              sista som vi hörde som svar, nämligen att det pågår en rättsprocess
              och att miljöministern därför inte kan gripa in. Det är självklart
              att miljöministern inte kan gripa in i en pågående process, men
              däremot har vi fortfarande våra möjligheter att bilda Natura 2000-områden.
              Det är egentligen det som den här frågan handlar om.
            </seg>
          </u>
          <u>
            <seg>
              Det är nu det blir väldigt tydligt att det där med pågående rättsprocesser
              nästan har varit en undanflykt, för uppenbarligen vill miljöministern
              inte skydda Ojnare myr som Natura 2000-område. Eftersom vi redan
              har fyllt vår kvot behöver vi inte göra något mer.
            </seg>
          </u>
          <u>
            <seg>
              Till att börja med har EU inte bara krav på att man ska ha en
              viss andel av olika habitat, utan det finns även krav på att så
              kallade toppobjekt särskilt ska skyddas, vilket detta otvetydigt
              är eftersom det är väldigt höga, unika naturvärden som står på
              spel.
            </seg>
          </u>
          <u>
            <seg>
              Dessutom har kommissionen tidigare haft frågor kring varför man
              valde att undanta Ojnare myr i den tidigare processen när man
              utsåg Natura 2000-områden.
            </seg>
          </u>
          <u>
            <seg>
              Men även om vi bortser från det tycker jag att det är väldigt
              avslöjande på ett sorgligt sätt hur den svenska naturvårdspolitiken
              har reducerats till att handla om att göra vad EU kräver. Om kommissionen
              inte är här och flåsar oss i nacken får det tydligen vara, ungefär
              som att de naturvärden som finns i Ojnare myr inte skulle spela
              någon roll om inte EU säger att vi absolut måste göra något.
            </seg>
          </u>
          <u>
            <seg>
              Har inte den svenska regeringen några egna miljöambitioner? Är
              inte Ojnare myr ett så värdefullt område att det skulle förtjäna
              att skyddas på egna meriter?
            </seg>
          </u>
          <u>
            <seg>
              Naturvårdsverket har ju föreslagit att Ojnare myr med omgivningar
              ska bli en nationalpark därför att det finns så höga naturvärden
              i området. Delar av det är redan skyddade som Natura 2000, men
              hela området kring Bästeträsk, som den föreslagna nationalparken
              skulle heta, förtjänar ett långsiktigt skydd.
            </seg>
          </u>
          <u>
            <seg>
              Det skulle vara så enkelt att bara utse just Ojnare myr till
              ett Natura 2000-område, precis som regeringen nu har gjort med
              Arholma–Idö. Det finns redan ett gammalt förslag från Naturvårdsverket
              och Länsstyrelsen i Gotlands län, som miljöministern redogjorde
              för, som på ett styvmoderligt sätt förbisågs av den förra regeringen.
            </seg>
          </u>
          <u>
            <seg>
              Min fråga kvarstår: Har inte regeringen högre miljöambitioner
              än att göra det som EU absolut tvingar oss till?
            </seg>
          </u>
          <note type="speaker">
            Anf. 41 Miljöminister LENA EK (C):
          </note>
          <u>
            <seg>
              Fru talman! Jag har sagt vid ett flertal tillfällen – vi är många
              som vill diskutera Ojnare myr, och har gjort det under ett par
              år – att jag inte kan uttala mig i ärendet. Jag kan bara konstatera
              vad en tidigare regering har beslutat och att EU-kommissionen
              har avslutat detta ärende.
            </seg>
          </u>
          <u>
            <seg>
              Någonting annat vore att ingripa i fristående rättsliga myndigheters
              arbete på ett sätt som en ledamot av en regering inte får göra.
              Därför kan jag inte göra annat än konstatera att den dåvarande
              socialdemokratiska regeringen med stöd av Miljöpartiet i det departementet
              fattade dessa beslut, och de besluten har senare godkänts av kommissionen.
              Det är tyvärr allt jag kan säga i dag.
            </seg>
          </u>
          <note type="speaker">
            Anf. 42 HELENA LEANDER (MP):
          </note>
          <u>
            <seg>
              Fru talman! Det är inte första gången som miljöministern påstår
              att Socialdemokraterna hade Miljöpartiets stöd för att inte peka
              ut Ojnare myr som Natura 2000-område. Men det blir inte mer sant
              för att hon gör det flera gånger.
            </seg>
          </u>
          <u>
            <seg>
              Vi hade ett riksdagssamarbete mellan Miljöpartiet, Socialdemokraterna
              och Vänsterpartiet helt enkelt därför att Socialdemokraterna behövde
              stöd i riksdagen för att få igenom sin politik, sin budget och
              sina propositioner. Däremot att peka ut Natura 2000-områden var
              en exklusiv kompetens för regeringen och ingenting som vi var
              efterfrågade i. Hade vi blivit tillfrågade hade vi naturligtvis
              lyft upp frågan, men vi var inte tillfrågade.
            </seg>
          </u>
          <u>
            <seg>
              Miljöminister Lena Ek sitter i regeringen – hon är miljöminister.
              Hon har ingen undanflykt. Hon kan skylla på Socialdemokraterna,
              absolut, men hon kan inte skylla på Miljöpartiet i denna fråga.
            </seg>
          </u>
          <u>
            <seg>
              Frågan är: Vill man skydda Ojnare myr, ja eller nej?
            </seg>
          </u>
          <u>
            <seg>
              Vi har ibland fått höra just det här om pågående rättsprocesser.
              Det handlar inte om tillåtlighet eller tillstånd för kalktäkt,
              vilket dock är en fråga som onekligen hänger över hela området
              som ett stort hot och som gör att det är så viktigt att skydda
              området långsiktigt.
            </seg>
          </u>
          <u>
            <seg>
              Det handlar då om att peka ut området som ett Natura 2000-område,
              precis som vi gör med andra värdefulla naturtyper i Sverige som
              vi genom EU har en skyldighet att skydda men som man också kan
              tänka sig att en regering med någorlunda miljöambitioner skulle
              vilja skydda, alldeles oavsett vad EU säger eller inte säger.
            </seg>
          </u>
          <u>
            <seg>
              Varför skulle vi inte skydda dessa områden i Ojnare myr om de
              nu är så värdefulla? Den frågan tycker jag inte att jag får något
              svar på. Det är väldigt mycket undanflykter om pågående rättsprocesser
              och vad Socialdemokraterna inte gjorde 2006 som de borde ha gjort.
              Men nu handlar det om denna regerings ansvar och vad den kan göra
              här och nu.
            </seg>
          </u>
          <note type="speaker">
            Anf. 43 Miljöminister LENA EK (C):
          </note>
          <u>
            <seg>
              Fru talman! Jag förstår verkligen Helena Leanders engagemang
              i frågan. Men man får inte som ledamot i en regering uttala sig
              om eller påverka en pågående rättsprocess. Det är anledningen
              till att jag inte går närmare in i den diskussionen. Det vore
              i så fall ett brott mot den svenska grundlagen.
            </seg>
          </u>
          <u>
            <seg>
              Däremot kan jag konstatera att beslutet om Natura 2000-områden
              i den här delen av Gotland togs av den dåvarande socialdemokratiska
              regeringen, och personer i Miljöpartiets nuvarande ledning hade
              då sin arbetsplats på just det departementet. Det beslut som då
              togs har senare godkänts av kommissionen i och med att kommissionen
              har avslutat ärendegranskningen.
            </seg>
          </u>
          <note type="speaker">
            Anf. 44 HELENA LEANDER (MP):
          </note>
          <u>
            <seg>
              Fru talman! Jag önskar att miljöpartister bara genom att ha sitt
              arbetsrum på ett departement skulle kunna påverka beslut, men
              tyvärr tror jag inte att det funkar så, i alla fall inte i den
              här regeringen. Det gjorde det inte heller i den socialdemokratiska
              regeringen. Sluta därför vänligen att beskylla oss i Miljöpartiet
              för någonting som vi inte kunde påverka även om vi gärna hade
              gjort det!
            </seg>
          </u>
          <u>
            <seg>
              Nu är frågan om den här regeringen vill påverka. Det vill man
              uppenbarligen inte, eftersom Lena Ek fortsätter att gömma sig
              bakom att det är en pågående rättsprocess. Men den pågående rättsprocessen
              gäller inte om man ska utse detta som ett Natura 2000-område eller
              inte. Här handlar det uppenbarligen om att man inte vill, och
              då tycker jag att man ska säga det. Trots allt framskymtar det
              ganska tydligt i den här debatten.
            </seg>
          </u>
          <note type="speaker">
            Anf. 45 Miljöminister LENA EK (C):
          </note>
          <u>
            <seg>
              Fru talman! Jag kan inte annat än att återigen upprepa att en
              minister inte får vidta åtgärder som påverkar en pågående rättsprocess.
              Vi har en pågående rättsprocess när det gäller Ojnare myr, och
              därför kan jag inte vidare diskutera frågan.
            </seg>
          </u>
          <u>
            <seg>
              Jag kan också konstatera historiskt att det här beslutet fattades
              av den socialdemokratiska regeringen och att kommissionen har
              tittat på det beslut om Natura 2000-områden som då fattades, har
              avslutat sin ärendegranskning och därmed har godkänt detta. Det
              är där frågan står i dag.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2013/14:30 om aktivt arbetsmiljöarbete
            och tillsyn i byggbranschen
          </note>
          <note type="speaker">
            Anf. 46 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Eva-Lena Jansson har frågat mig om jag avser att
              vidta några åtgärder för att öka möjligheten för Arbetsmiljöverket
              att bedriva tillsyn i byggbranschen.
            </seg>
          </u>
          <u>
            <seg>
              Arbetsmiljöverket har ständigt fokus på byggbranschen både när
              det gäller tillsyn och information just på grund av att detta
              traditionellt har varit och är en olycksdrabbad bransch.
            </seg>
          </u>
          <u>
            <seg>
              Under 2012 har verket genomfört nästan 2 000 inspektioner i byggbranschen
              på närmare 1 400 arbetsställen och ställt drygt 2 700 krav på
              förbättringar av arbetsmiljön. Tillsynen syftar både till att
              få till stånd ett väl fungerande förebyggande arbetsmiljöarbete
              och till att kontrollera att regelverk följs. Det riskförebyggande
              arbetet är grundläggande för att komma till rätta med arbetsolyckor
              och ohälsosam arbetsmiljö på byggarbetsplatser.
            </seg>
          </u>
          <u>
            <seg>
              För att göra rätt måste man veta vad som förväntas. Informationsinsatser
              är därför ett viktigt komplement till tillsynsverksamheten för
              att få en god efterlevnad av arbetsmiljöreglerna.
            </seg>
          </u>
          <u>
            <seg>
              Många utländska företag är verksamma inom byggbranschen i Sverige.
              Detta utgör ett viktigt bidrag både till svenskt arbetsliv och
              till branschen, men det medför utmaningar när det gäller att nå
              ut med information om svenska arbetsmiljöregler. Arbetsmiljöverket
              har därför på uppdrag från regeringen de senaste åren jobbat mycket
              aktivt med en informations- och kunskapssatsning i syfte att ge
              förstärkt information till utländska företag och arbetstagare.
              Verket har exempelvis tagit fram en interaktiv arbetsmiljöutbildning
              på sju olika språk för dem som jobbar inom byggbranschen.
            </seg>
          </u>
          <u>
            <seg>
              Jag vill i detta sammanhang också passa på att lyfta fram det
              projekt som Arbetsmiljöverket driver med djupstudier av arbetsolyckor
              i syfte att identifiera de bakomliggande orsakerna. Verket gör
              varje år ett antal sådana utredningar av arbetsolyckor inom olika
              riskutsatta områden och branscher. I olycksutredningen visar verket
              vilka omständigheter som framkallat en olycka samt ger förslag
              på säkerhetshöjande och förebyggande åtgärder. Syftet är att fördjupa
              kunskapen om arbetsolyckorna och minska riskerna inom de områden
              som utreds.
            </seg>
          </u>
          <u>
            <seg>
              Arbetsmiljöverket arbetar även aktivt med analys av och insatser
              inom det som ibland kallas den grå sektorn, det vill säga oseriösa
              företag som slarvar med sitt arbetsmiljöarbete för att kunna erbjuda
              billigare tjänster, vilket kan vara ett problem inom bland annat
              byggbranschen.
            </seg>
          </u>
          <u>
            <seg>
              Arbetsmarknadens parter har ett stort ansvar för hur arbetsmiljön
              ser ut på landets byggarbetsplatser. Parterna samverkar med Arbetsmiljöverket
              så att tillsynsinsatser och föreskrifter blir väl utformade. Parterna
              har en viktig roll som pådrivare för bättre förebyggande arbetsmiljöarbete,
              både i byggbranschen och i andra olycksdrabbade branscher. De
              kan göra skillnad genom att aktivt påverka sina medlemmar att
              göra rätt och fokusera på betydelsen av ett hälsosamt arbetsliv,
              både på kort och på lång sikt.
            </seg>
          </u>
          <u>
            <seg>
              Arbetsmiljöverket vidtar alltså flera åtgärder inom byggbranschen.
              Verket kan inte besöka alla företag inom branschen men samråder
              med parterna och har kontinuerligt fokus på att effektivisera
              sin tillsyn. Produktiviteten mätt i antal förrättningar per inspektör
              har legat på en hög nivå de senaste åren.
            </seg>
          </u>
          <u>
            <seg>
              Jag följer noga utvecklingen och har dessutom nära kontakt med
              parterna i arbetsmiljöfrågorna. Jag kommer att fortsätta ta upp
              hur vi bäst kan samarbeta vidare för att främja en god arbetsmiljö
              som förebygger ohälsa och olyckor i arbetslivet.
            </seg>
          </u>
          <note type="speaker">
            Anf. 47 EVA-LENA JANSSON (S):
          </note>
          <u>
            <seg>
              Fru talman! Jag vill börja med att tacka arbetsmarknadsministern
              för svaret. Bakgrunden till min interpellation om aktivt arbetsmiljöarbete
              och tillsyn i byggbranschen är den vilda västern som råder inom
              byggbranschen i dag.
            </seg>
          </u>
          <u>
            <seg>
              Det är inte så att de så kallade grå företagen eller oseriösa
              företagen kan vara ett problem. De är ett reellt problem. De konkurrerar
              ut seriösa byggföretagare, konkurrerar på osunda villkor och skapar
              massor med problem i hela branschen.
            </seg>
          </u>
          <u>
            <seg>
              Byggbranschen sysselsätter många personer i allt från små till
              stora byggföretag. Arbetsplatserna är tillfälliga och förhållandena
              på arbetsplatsen ändras snabbt.
            </seg>
          </u>
          <u>
            <seg>
              Byggbranschen är den mest skadedrabbade i Sverige; enligt Arbetsmiljöverket
              dör det en byggnadsarbetare varje månad. Många av dem som skadas
              i arbetet är sjukskrivna under lång tid. Varje år anmäls 3 000
              olyckor och 1 000 sjukdomar.
            </seg>
          </u>
          <u>
            <seg>
              Det, fru talman, kan man ställa i proportion till de 2 000 inspektionerna
              i byggbranschen på närmare 1 400 arbetsställen och de drygt 2
              700 kraven. Man kan ju fundera på hur många fler krav som borde
              ha ställts, hur många fler inspektioner som borde ha gjorts och
              hur många fler arbetsplatser som borde ha haft tillsyn.
            </seg>
          </u>
          <u>
            <seg>
              Det är svårt att veta hur stort mörkertalet är inom den här sektorn
              när det gäller olyckor och arbetsskador. Däremot är det väldigt
              enkelt att hitta byggen där det förekommer uppenbara brister i
              arbetsmiljön och där de anställdas säkerhet inte prioriteras.
              Ofta uppstår felaktigheter och brister på grund av entreprenörskedjor
              där ingen tar ansvar för arbetsmiljön.
            </seg>
          </u>
          <u>
            <seg>
              Nyligen besökte jag ett bygge med felaktiga byggnadsställningar,
              blockerade dörrar, brandfarligt material, avsaknad av skyddsräcken
              och en lokal som användes som bostad av migrerad arbetskraft.
              Det är bara några exempel från byggnadsarbeten i Örebro län som
              nyligen uppdagats. I dag finns det enligt uppgift två inspektörer
              i området Örebro–Värmland–Västmanland som jobbar gentemot byggbranschen.
              Tidigare har det funnits tre. Det är då svårt för Arbetsmiljöverket
              att hinna med tillsyn.
            </seg>
          </u>
          <u>
            <seg>
              Min fråga till arbetsmarknadsministern var om hon avser att vidta
              några åtgärder för att öka möjligheterna för Arbetsmiljöverket
              att bedriva tillsyn i byggbranschen. Jag måste uppfatta svaret
              som nej – arbetsmarknadsministern är nöjd.
            </seg>
          </u>
          <u>
            <seg>
              Jag kan tipsa om en rubrik i Västmanlandsnytt : Arbetsmiljöverket
              i kris: Det kommer bli sämre, eller en artikel från Byggnadsarbetareförbundets
              tidning: Arbetsmiljöverket stoppar inte bygget. Byggnads säger
              att de är förhindrade att gå in på arbetsplatsen eftersom den
              inte har kollektivavtal.
            </seg>
          </u>
          <u>
            <seg>
              I arbetsmarknadsministerns svar pekar hon på parternas ansvar.
              Jag vet att Byggnads försöker ta sitt ansvar, men det är ju ett
              problem att man inte kommer in på en arbetsplats om den inte har
              kollektivavtal.
            </seg>
          </u>
          <u>
            <seg>
              Just därför är det viktigt att Arbetsmiljöverket ska kunna göra
              tillsyn. När regeringen nu har valt att spara in på Arbetsmiljöverket
              blir det svårare att göra tillsyn. Man kan tycka att det är lovvärt
              att man har hemsidor på flera språk för byggnadsarbetare, men
              det som behövs är att någon tar itu med problemet.
            </seg>
          </u>
          <u>
            <seg>
              Ett av de exempel jag tog upp var att man inte ens stoppar bygget,
              utan man upplyser byggherren via telefon. Sedan hoppas man att
              det ska vidtas några åtgärder. Finns det då ingen som är där och
              kontrollerar det behöver byggherren inte göra någonting.
            </seg>
          </u>
          <u>
            <seg>
              Den här vilda västern som nu råder i byggsektorn, och i många
              andra sektorer för den delen, måste man ju göra någonting åt.
              Det var därför jag ställde min fråga.
            </seg>
          </u>
          <u>
            <seg>
              Min följdfråga till arbetsmarknadsministern måste alltså bli:
              Varför vill inte arbetsmarknadsministern göra någonting åt det
              som nu sker på Arbetsmiljöverket? Varför vill hon inte se till
              att Arbetsmiljöverket kan göra bättre tillsyn av byggnadsarbeten?
            </seg>
          </u>
          <note type="speaker">
            Anf. 48 RAIMO PÄRSSINEN (S):
          </note>
          <u>
            <seg>
              Fru talman! Jag hälsar arbetsmarknadsministern välkommen till
              en diskussion och en debatt om arbetsmiljöfrågor. Hon har ju lite
              grann undvikit dem tidigare.
            </seg>
          </u>
          <u>
            <seg>
              Jag vet inte, men det kanske finns ett ointresse hos Alliansen,
              särskilt hos Moderaterna, när det gäller arbetsmiljöfrågan. När
              vi hade Arbetsmiljöriksdagen här för 1 1/2 vecka sedan var ministern
              här och höll ett kort inledningsanförande, men när det sedan gällde
              att svara på frågor från publiken och så vidare fanns det ingen
              företrädare från Moderaterna med. Det tycker jag är tråkigt.
            </seg>
          </u>
          <u>
            <seg>
              När jag läser svaret som ministern har lämnat till Eva-Lena Jansson
              får inte heller jag fram ett svar på den fråga som hon ställer.
              Om det är något område där regeringen och Moderaterna gör krumbukter
              är det arbetsmiljöområdet. Man pratar om satsningar, effektivare
              tillsyn och produktivitet – samtidigt som man leker svälta räv
              med Arbetsmiljöverket.
            </seg>
          </u>
          <u>
            <seg>
              Nu kommer Arbetsmiljöverkets kontor i Gävle att slås igen, men
              det är väl för att man ska bli produktivare, eller för att man
              ska bli effektivare. Arbetsmiljöverket är tvunget att slå igen
              eftersom man inte får de anslag som man är i stort behov av.
            </seg>
          </u>
          <u>
            <seg>
              Det har gått så långt nu, statsrådet, att Arbetsmiljöverket säger
              att det blir svårt att leva upp till det uppdrag som man har fått
              från regering och riksdag. Det betyder i sådana fall att Alliansen
              och Moderaterna får lägga fram ett nytt förslag till uppdrag eftersom
              Arbetsmiljöverket inte kan leva upp till sitt uppdrag på det sätt
              som är önskvärt.
            </seg>
          </u>
          <u>
            <seg>
              Det är faktiskt så, fru talman, att det är 196 dödsfall som har
              skett mellan 2009 och 2012, och det fortsätter. Vi har sjukskrivningstal
              som ökar. Arbetsplatsolyckorna ökar dessutom. Samtidigt ser vi
              till exempel i Gävleborg att man skär ned på resurserna och lägger
              ned kontor.
            </seg>
          </u>
          <u>
            <seg>
              Jag förstår inte logiken i det, utan jag måste tyvärr säga att
              jag – och många andra, även bland företag och fackliga organisationer
              – uppfattar att regeringen går baklänges i arbetsmiljöfrågorna.
              Vad tjänar det till att inspektörerna har blivit produktivare
              därför att de gör fler besök per inspektör, när antalet inspektioner
              sammantaget har minskat sedan 2006?
            </seg>
          </u>
          <u>
            <seg>
              Med samma logik skulle man kunna säga att en lärare är mycket
              effektivare och produktivare om läraren har 40 elever i klassen.
              Man då ser man inte till det resultat som förväntas.
            </seg>
          </u>
          <u>
            <seg>
              Jag förstår inte logiken i det hela. De tomma fraserna känner
              vi igen. Men när det gäller resurser och att se till att det verkligen
              blir något gjort, då händer det inte så mycket.
            </seg>
          </u>
          <u>
            <seg>
              Nu är Arbetsmiljöverket också tvunget att organisera om sig,
              så att man får mer internationell kontroll och utblick, för att
              möta det tryck som finns i EU. Det gör man inom den ram som man
              har. Det innebär att det blir färre inspektörer.
            </seg>
          </u>
          <u>
            <seg>
              På vilket sätt kan statsrådet Svantesson säga att vi förstärker
              vårt arbete mot de dåliga arbetsmiljöerna genom att säga upp tio
              inspektörer per år? Det är den kullerbyttan som inte går ihop.
              Det är en logisk kullerbytta. Det stämmer inte med rationellt
              tänkande.
            </seg>
          </u>
          <u>
            <seg>
              Sedan kan man från Folkpartiets sida säga att allt inte handlar
              om resurser. Nej, så är det. Men visst handlar väldigt mycket
              om resurser när det gäller arbetsmiljöfrågorna, som tornar upp
              sig framför oss, samtidigt som ministern väljer vackra ord men
              leker svälta räv med verket.
            </seg>
          </u>
          <note type="speaker">
            Anf. 49 KATARINA BRÄNNSTRÖM (M):
          </note>
          <u>
            <seg>
              Fru talman! Arbetsmiljöarbete är viktigt. Det är viktigt att
              alla parter tar sitt ansvar. Det är väldigt viktigt att man sätter
              till rätt resurser, att arbetsgivaren förstår att informera och
              att facket, skyddsombudet och den anställde gör sitt.
            </seg>
          </u>
          <u>
            <seg>
              Därför är det glädjande att utvecklingen i Sverige går åt rätt
              håll. Statistiken ger sitt tydliga svar. Därmed är det inte sagt
              att inte varje olycka och varje människa som skadas eller – ännu
              värre – dödas på sitt arbete är helt fel och något som vi alla
              måste ta till oss.
            </seg>
          </u>
          <u>
            <seg>
              Men jag tycker ändå att vi måste vara glada över hur det ser
              ut i Sverige. Sverige kanske har den bästa arbetsmiljön i hela
              världen. Vi kanske har det bästa arbetsmiljöarbetet om vi jämför
              med resten av världen.
            </seg>
          </u>
          <u>
            <seg>
              Det är farligt om man tror att resurser till ett statligt verk
              aktivt skulle kunna påverka hur det ser ut på enskilda arbetsplatser.
              Ett statligt verk har ingen möjlighet att kontrollera varje arbetsplats.
              Däremot har ett statligt verk stor skyldighet att informera, att
              se till att det finns kunskap hos varje arbetsgivare som ska ta
              sitt ansvar och hos de anställda som ska veta hur det ska gå till,
              och det är viktigt att de gör det.
            </seg>
          </u>
          <u>
            <seg>
              Det är också glädjande att Arbetsmiljöverket har förändrat sitt
              arbetssätt. Jag tror att det är ett verk som är stadd i fortsatt
              utveckling. Man hade fokus mycket på den fysiska arbetsmiljön,
              och man hade fokus på en traditionell tillverkningsindustri, en
              typiskt manlig miljö. Men så ser det ju inte riktigt ut i det
              moderna arbetslivet.
            </seg>
          </u>
          <u>
            <seg>
              Att kalla detta vilda västern, som Eva-Lena Jansson gör, tycker
              jag verkligen är att vara oseriös, när man pratar om hur människor
              skadas eller hur människor, arbetsgivare och andra, aktivt och
              seriöst arbetar med arbetsmiljöarbete. Det finns ingen som vill
              att någon ska skada sig – det är självklart. Men vad vi än beslutar
              i denna riksdag eller vilka omorganisationer eller effektiviseringar
              en generaldirektör än gör kommer det tyvärr att ske olyckor. Många
              av de olyckor som räknas in i statistiken är trafikolyckor. Där
              har vi inte heller nått någon nollvision, som det brukar talas
              om.
            </seg>
          </u>
          <u>
            <seg>
              När man säger att det är många brister vid inspektioner ska man
              ha klart för sig att en brist kan vara en mycket liten sak, samtidigt
              som det kan vara en allvarlig sak som att man har slarvat med
              ett skydd som verkligen kan göra att någon kan slå av sig fingrarna
              eller annat vid en maskin.
            </seg>
          </u>
          <u>
            <seg>
              Att bara räkna pinnar, antalet inspektioner eller antalet brister,
              säger inget om hur det står till därute, utan det behövs djupare
              analyser. Om man kallar det vilda västern har man inte gjort någon
              analys alls.
            </seg>
          </u>
          <u>
            <seg>
              Jag tycker att det är viktigt att framhålla att Sverige ligger
              i topp när vi jämför med hur det ser ut på våra arbetsplatser.
              Det ska vi vara stolta och glada för. Det arbetet ska självklart
              utvecklas och drivas vidare, och den här regeringen och vi i Alliansen
              tar detta på stort allvar. Men vi kanske inte gör på exakt samma
              sätt som Socialdemokraterna alltid har gjort, utan vi kanske gör
              det på ett modernare sätt som är mer anpassat till dagens arbetsliv.
            </seg>
          </u>
          <note type="speaker">
            Anf. 50 Arbetsmarknadsminister ELISABETH SVANTESSON (M):
          </note>
          <note>
            Fru talman! Tack, Eva-Lena Jansson, för en viktig interpellation!
          </note>
          <u>
            <seg>
              Jag tar frågan om arbetsmiljön på stort allvar. Jag är, som ni
              vet, relativt ny på min post, men jag har verkligen mött ett stort
              engagemang hos många olika parter i den här frågan.
            </seg>
          </u>
          <u>
            <seg>
              En bra arbetsmiljö är viktigt av många skäl, för att vi ska kunna
              vara kvar på arbetsmarknaden, så att vi inte ska slås ut i förtid,
              för att vi inte ska skadas och absolut inte förolyckas. Ingen
              ska behöva dö på jobbet i Sverige.
            </seg>
          </u>
          <u>
            <seg>
              Under de här veckorna har jag deltagit i en nordisk konferens
              om ungas arbetsmiljö. De ungas arbetsmiljö är en mycket viktig
              fråga för mig och regeringen. Vi ser att unga har ett annat riskbeteende.
              Vi vet också att många unga inte riktigt vet vad de kan kräva
              av arbetslivet, och de kanske inte alltid vågar kräva den arbetsmiljö
              som de har rätt till.
            </seg>
          </u>
          <u>
            <seg>
              Det har också – Raimo Pärssinen var inne på det – talats om Arbetsmiljöriksdagen.
              Även där har jag svarat på frågor från både moderatorer och journalister.
              Jag svarar på många frågor från journalister om den här frågan,
              som är viktig.
            </seg>
          </u>
          <u>
            <seg>
              Regeringens främsta prioritering är en stark arbetslinje och
              att alla som kan arbeta ska göra det. Men jag vill ändå vara tydlig
              med att arbetet självklart inte ska ske under vilka förutsättningar
              som helst.
            </seg>
          </u>
          <u>
            <seg>
              Vår arbetsmarknad ska präglas av goda villkor, trygga arbetsmiljöer
              och starkt skydd för grundläggande rättigheter. Som jag sade i
              mitt interpellationssvar har Arbetsmiljöverket under 2012 genomfört
              nästan 2 000 inspektioner i byggbranschen på närmare 1 400 arbetsställen.
              Det handlar också om att få till ett bra förebyggande arbetsmiljöarbete
              och såklart att kontrollera att regelverk följs.
            </seg>
          </u>
          <u>
            <seg>
              Jag menar också att alla måste veta vad som gäller. Därför är
              information och de satsningar som den här regeringen har gjort
              på Arbetsmiljöverket ett mycket viktigt komplement, kanske inte
              minst i de branscher där vi har både små och stora företag, både
              svensk och utländsk arbetskraft. Arbetsmiljöansvaret är arbetsgivarens,
              och då måste arbetsgivaren – oavsett vilken nationalitet han har
              och vilket land han kommer från – också kunna ta det ansvaret.
              Arbetsmiljöverket har vidtagit flera åtgärder inom byggbranschen.
            </seg>
          </u>
          <u>
            <seg>
              Jag menar också att en god arbetsmiljö i byggbranschen och på
              andra ställen inte handlar om bara regler och förbud och inte
              heller om bara pengar, utan det handlar mycket om samverkan. För
              att våra arbetsplatser ska präglas av en säker och god arbetsmiljö
              måste det samarbetet fungera ännu bättre, och huvudansvaret ligger
              på arbetsgivaren, men skyddsombud, inspektörer, parter och arbetstagare
              är med och skapar tillsammans en god, trygg och säker arbetsmiljö.
            </seg>
          </u>
          <u>
            <seg>
              De här frågorna är otroligt viktiga. Det handlar såklart om vad
              Arbetsmiljöverket gör, men det handlar också väldigt mycket om
              vad som görs ute på arbetsplatser, och till syvende och sist är
              det arbetsgivarna som har det slutliga ansvaret för den här frågan.
              Tillsammans kan vi göra skillnad.
            </seg>
          </u>
          <u>
            <seg>
              Som Katarina Brännström också sade är det positivt att vi på
              längre sikt ser en trend med färre dödsfall. Men vi ska komma
              ned i ännu färre – självklart är det så. Löses det genom ett visst
              anslag till Arbetsmiljöverket? Jag är inte säker på det. Jag tror
              att det handlar om mycket mer än så. Det handlar om samverkan
              mellan alla olika parter.
            </seg>
          </u>
          <note type="speaker">
            Anf. 51 EVA-LENA JANSSON (S):
          </note>
          <u>
            <seg>
              Fru talman! Utifrån ministerns svar kan man fundera på vilket
              ansvar ministern tar, när hon pekar på samverkan. Att man kan
              samverka kring arbetsmiljöfrågan bygger ju på att det finns två
              jämbördiga parter. Men vi har oseriösa företag som inte vill teckna
              kollektivavtal, som har fått jobbet på grund av att de är billiga
              och där det finns underentreprenörer och där priserna dumpas och
              ingen tar ansvar för arbetsmiljön.
            </seg>
          </u>
          <u>
            <seg>
              Om Katarina Brännström har missat att det är vilda västern här
              tycker jag att hon ska ta kontakt med Byggnadsarbetareförbundet
              för att få följa med ut på dessa byggen. De finns nämligen överallt.
            </seg>
          </u>
          <u>
            <seg>
              ABC på SVT visade nyligen ett inslag från en byggarbetsplats
              där man förvarade gasolflaskor i en lokal där byggnadsarbetarna
              också skulle sova. Det är livsfarligt. Naturligtvis visade det
              sig att det är migrerad arbetskraft som inte känner till sina
              rättigheter på en del arbetsplatser. Många av dem blir utnyttjade
              och får löner som ligger långt under det som framgår av kollektivavtal.
              Byggnads kommer inte in på arbetsplatser där det inte finns kollektivavtal.
              Då är det Arbetsmiljöverket som ska göra tillsyn där.
            </seg>
          </u>
          <u>
            <seg>
              Jag kan inte förstå hur man kan säga att arbetsmiljöarbetet förbättras
              genom att resurserna till Arbetsmiljöverket dras ned. Det är helt
              absurt. Om arbetsmiljön förbättrades genom detta sätt att arbeta
              skulle resurserna till Arbetsmiljöverket dras ned ännu mer.
            </seg>
          </u>
          <u>
            <seg>
              Det finns dessutom rekommendationer från FN-organet ILO om antalet
              inspektörer. Jag hoppas att ministern känner till dessa rekommendationer
              och att hon kan kommentera dem om hon har några ambitioner att
              nå upp till dem.
            </seg>
          </u>
          <u>
            <seg>
              För mig är det viktigt att vi kommer till rätta med detta eftersom
              vi inte kommer att kunna få ett bra arbetsliv om människor ska
              konkurrera på sämre villkor genom att vi inte tar till vara de
              redskap som finns för att uppnå en tillfredsställande arbetsmiljö.
            </seg>
          </u>
          <u>
            <seg>
              Byggnadsarbetareförbundets ordförande sade att om det hade dött
              fyra människor på en annan arbetsplats, till exempel om fyra journalister
              dog under en och samma vecka, skulle man naturligtvis fundera
              på om man behövde en kriskommission i denna arbetsmiljö. Det dör
              människor på arbetsplatser i Sverige varje vecka. Det säger någonting
              om allvaret.
            </seg>
          </u>
          <u>
            <seg>
              Vi vet fortfarande ingenting om de svarta siffrorna, alltså de
              som handlar om dem som inte anmäler eftersom de inte känner till
              att man kan anmäla. Människor blir till och med uppsagda om de
              skadar sig på jobbet.
            </seg>
          </u>
          <u>
            <seg>
              För mig är detta en jätteviktig fråga. Jag uppfattar att arbetsmarknadsministern
              tar frågan på allvar. Men var finns då pengarna och insatserna
              för att förbättra arbetsmiljön? Jag vet att parterna har ett ansvar.
              Men det bygger också på att dessa företag vill ha ett avtal och
              därmed kan släppa in exempelvis Byggnadsarbetareförbundet på arbetsplatserna.
              Men om Arbetsmiljöverket inte kan vara ett stöd för de skyddsombud
              som kommer med en begäran om en förbättrad arbetsmiljöåtgärd får
              de alltså inte något stöd från myndigheten om den inte kan komma
              ut.
            </seg>
          </u>
          <u>
            <seg>
              Om det är två inspektörer på tre län försöker jag föreställa
              mig hur de ska hinna med att göra de besök som behövs. Detta är
              också en signal om att deras situation blir ohållbar när de upplever
              att de inte kan klara av sitt jobb på ett tillfredsställande sätt
              på grund av att det är för mycket att göra för så få människor.
            </seg>
          </u>
          <u>
            <seg>
              Jag tycker att vi ska ta arbetsmiljöfrågorna på allvar därför
              att en av orsakerna till att människor slås ut från arbetslivet
              är att det fuskas med arbetsmiljöarbetet. Människor blir utslagna
              och sjukskrivna och kan inte jobba fram till att de är 65 år.
            </seg>
          </u>
          <u>
            <seg>
              Jag förväntar mig därför ett bättre svar än att arbetsmarknadsministern
              säger att hon följer utvecklingen noga men inte vill tillföra
              några pengar. Bättre än så måste ministern kunna.
            </seg>
          </u>
          <note type="speaker">
            Anf. 52 RAIMO PÄRSSINEN (S):
          </note>
          <u>
            <seg>
              Fru talman! Nu får vi höra, vilket vi har hört förr här i kammaren,
              att Moderaterna står här och säger att vi ska vara glada, att
              statliga resurser inte påverkar detta och att olyckor kommer att
              ske vad vi än beslutar i riksdagen. Är detta beskedet från regeringen?
              Det är det som Katarina Brännström, som är Moderaternas företrädare
              från utskottet, säger.
            </seg>
          </u>
          <u>
            <seg>
              Det är fler som ska jobba. Ja, det är klart. Men varför ska färre
              jobba med arbetsmiljöfrågorna? Det är den stora frågan. Arbetsmiljön
              är viktig för människan, för företaget, för produktiviteten och
              för exporten. För att vi ska kunna må bra behöver vi en bra arbetsmiljö
              med fungerande människor på arbetsplatserna. Men det spelar väl
              ingen roll vad vi säger här i riksdagen, Katarina Brännström?
              Det kommer ändå att ske olyckor.
            </seg>
          </u>
          <u>
            <seg>
              Här har vi i många år krävt en nollvision mot dödsolyckor. Då
              säger ni att det bara är ett slag i luften. Vi har en nollvision
              i trafiken som har lett till att färre dör i trafiken nu än tidigare.
              Varför kan vi inte ha det när det gäller arbetsmiljön på arbetsplatserna?
              Varför skulle det vara omöjligt? Är det för att Moderaterna säger
              att det inte spelar någon roll vad vi säger här i kammaren i riksdagen?
              Det låter inte riktigt sunt.
            </seg>
          </u>
          <u>
            <seg>
              Men vad kräver vi? Jo, vi kräver att fler ska kunna jobba med
              arbetsmiljöfrågor. Det ska vara fler jobb som är kvalificerade,
              bra och riktiga jobb, för att man ska bekämpa farliga saker på
              arbetsplatserna. Varför skulle det vara omöjligt?
            </seg>
          </u>
          <u>
            <seg>
              Ni satsar på skattesänkningar. Vi vill att det ska bli fler inspektörer.
              Vi vill ha fler skyddsombud. Vad gör ni för att det ska bli fler
              skyddsombud? Och varför ska inte de regionala skyddsombuden få
              en bättre och kvalificerad utbildning?
            </seg>
          </u>
          <u>
            <seg>
              Vad gör ni för att se till att det blir en bra samverkan? Hur
              byggs samverkan ut mellan Skatteverket, Arbetsmiljöverket, Ekobrottsmyndigheten
              och så vidare? Vad gör ni?
            </seg>
          </u>
          <note type="speaker">
            Anf. 53 KATARINA BRÄNNSTRÖM (M):
          </note>
          <u>
            <seg>
              Fru talman! Som vanligt dundras det på från denna talarstol,
              och jag tycker att det är ganska trist att lyssna på det. Vi ska
              väl någon gång lyfta fram det som är gott och bra?
            </seg>
          </u>
          <u>
            <seg>
              Det har gjorts flera lagändringar, och det har gjorts flera saker
              som faktiskt har lett till att statistik och annat visar att arbetsmiljön
              har blivit bättre. Medellivslängden har ökat, och arbetslivslängden
              har ökat. Vi har friskare människor som är äldre och arbetar i
              dag. Det är också ett kvitto på att arbetsmiljön är god. Jag förstår
              inte varför vi alltid ska vara så negativa.
            </seg>
          </u>
          <u>
            <seg>
              Jag har varit med på inspektioner, och det är mycket intressant.
              Jag behöver inte gå med Byggnads eftersom jag har följt med inspektörer
              från Arbetsmiljöverket. Självklart är inte allt guld och gröna
              skogar där ute. Det som kommer fram är att de flesta arbetsgivare
              är mycket seriösa och vill gott. Mycket som sker sker därför att
              man slarvar och är nonchalant eller därför att man inte har riktig
              kunskap om hur viktigt det är att använda de skyddsåtgärder som
              finns.
            </seg>
          </u>
          <u>
            <seg>
              Det är viktigt att också framhålla att svensk arbetsmiljö håller
              hög klass. Det finns mycket kvar att göra. Jag och regeringen
              menar att Arbetsmiljöverket ska gå på och fokusera mer på dem
              som slarvar i branscher där det sker många olyckor och dödsfall.
              Där ska krutet läggas. Men man ska inte ut och räkna pinnar bara
              för att man ska visa att man har gjort någonting på goda arbetsplatser.
              Det påverkar inte så att det blir en bättre arbetsmiljö.
            </seg>
          </u>
          <u>
            <seg>
              Men vi ska vara glada för att statistiken visar att Sverige ligger
              i topp. Och det kommer att bli ännu bättre. I år kanske det blir
              ett rekordår när det gäller få olycksfall på arbetsplatserna.
              Låt oss glädjas åt det.
            </seg>
          </u>
          <note type="speaker">
            Anf. 54 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Eva-Lena Jansson nämnde att det är vilda västern
              i byggbranschen. Det är hennes definition. Men jag kan hålla med
              om att vi inte ska ha vare sig fusk eller slarv i någon bransch.
              Det är därför som jag tycker att Arbetsmiljöverkets arbete just
              inom den grå sektorn, där det helt enkelt är många oseriösa företag
              som slarvar med arbetsmiljöarbetet, är så viktigt och att man
              tittar extra noga där.
            </seg>
          </u>
          <u>
            <seg>
              Min uppfattning är, precis som Katarina Brännströms, att majoriteten
              av alla arbetsgivare vill ge sina anställda en bra och säker arbetsmiljö.
              I grunden hoppas jag att det inte är någon arbetsgivare som vill
              att någon ska skadas. Därför måste utgångspunkten vara att arbetsgivare
              vill göra rätt. Men varje olycka är en olycka för mycket.
            </seg>
          </u>
          <u>
            <seg>
              Vi talar om parterna här. För mig handlar det inte om två parter
              utan om tre parter. Det är klart att regeringen är en viktig del
              i detta. Det första mötet som jag hade med parterna handlade just
              om arbetsmiljön. Det var ett högnivåmöte på Arbetsmarknadsdepartementet
              där jag tillsammans med parterna samtalade om hur vi kan förbättra
              arbetsmiljön. Just då handlade det om den demografiska utmaning
              som vi har. Det finns ingen som ensam kan göra detta. Detta måste
              parterna – vi också – i trepartssamtal lösa tillsammans. Det är
              otroligt viktigt eftersom arbetsmarknaden förändras, precis som
              Eva-Lena Jansson var inne på. Vi ser många nya utmaningar och
              många nya risker. Då måste vi också anpassa både arbetsmiljöarbete
              och samverkan efter det.
            </seg>
          </u>
          <u>
            <seg>
              Men låt oss ändå komma ihåg en sak, nämligen att det är arbetsgivaren
              som är ansvarig för arbetsmiljön. I byggbranschen finns som många
              vet ett byggherreansvar. Men det fråntar inte de enskilda underentreprenörerna
              deras arbetsmiljöansvar. De har ansvar för sina egna anställda.
              Hur ska alla arbetsgivare veta om allt detta? Jo, det är viktigt
              med information. Då är tillsynen superviktig. Men den ska kompletteras
              med information på olika språk så att alla vet vad som gäller
              på svensk arbetsmarknad. Alla som jobbar i Sverige har nämligen
              rätt till en god arbetsmiljö.
            </seg>
          </u>
          <u>
            <seg>
              Det låter som om Arbetsmiljöverket inte har några resurser kvar.
              De fyra senaste åren har anslagen höjts, och nästa år höjs de
              igen bland annat till information och den typen av tjänster. Jag
              tror att det är viktigt. Jag tror att tillsyn är enormt viktigt,
              men jag tror också att information är enormt viktigt för att vi
              ska förbättra arbetsmiljöarbetet.
            </seg>
          </u>
          <u>
            <seg>
              Trenden är trots allt att färre förolyckas. Jag tycker att varje
              dödsolycka på en svensk arbetsplats är en för mycket, och jag
              är övertygad om att alla här inne tycker det. Det går i rätt riktning,
              men vi kan göra mycket mer – och vi kan göra det tillsammans.
            </seg>
          </u>
          <note type="speaker">
            Anf. 55 EVA-LENA JANSSON (S):
          </note>
          <u>
            <seg>
              Fru talman! När det gäller att vi har ett bra arbetsmiljöklimat
              i Sverige, vilket Katarina Brännström säger, har vi förändrat
              vårt sätt att arbeta under många års tid. Det har skett genom
              att man har utvecklat arbetsmiljöarbetet, satsat på Arbetsmiljöinspektioner
              och satsat på Arbetslivsinstitutet. Fackföreningar har byggt upp
              organisationer.
            </seg>
          </u>
          <u>
            <seg>
              Ni har nu rivit ned Arbetslivsinstitutet och sparat på Arbetsmiljöinspektionen.
              Man kan säga att ni har dragit ned på verksamheten med 20 procent
              sedan 2006. Det är ganska mycket för en verksamhet. Det betyder
              att ett antal inspektörer försvinner varje år, vilket minskar
              möjligheten till tillsyn. Har man dessutom inte kollektivavtal
              på en arbetsplats finns det inget skyddsombud där.
            </seg>
          </u>
          <u>
            <seg>
              Det som kan vara häpnadsväckande är att det krävs att man går
              en utbildning för att vara skyddsombud, men för att vara arbetsgivare
              med arbetsmiljöansvar krävs ingenting mer än att man lyckas sköta
              en upphandling. Då kan man bli en underentreprenör till någon.
              Vi har lämnat en motion till riksdagen om att vi tycker att man
              ska ha ett socialt entreprenörsansvar, det vill säga att den som
              står för huvudentreprenaden också blir den som blir ansvarig.
              Då kan ingen skylla på den andra i kedjan. Det är nämligen det
              som händer i dag.
            </seg>
          </u>
          <u>
            <seg>
              Det finns många oseriösa företagare – alldeles för många – och
              det som händer är att de konkurrerar ut de seriösa som vill ta
              frågor om arbetsmiljö på allvar, därför att de naturligtvis är
              billigare. Det är alltid billigare att ha svarta löner, och det
              är alltid billigare att spara på arbetsmiljön. Den som får betala
              är den som skadas, alltså den enskilda arbetaren.
            </seg>
          </u>
          <u>
            <seg>
              För mig är detta ett fortsatt viktigt arbete. Jag önskar att
              regeringen tog det på större allvar än att bara följa utvecklingen.
              Vi vet nämligen att följer vi utvecklingen kommer fler att dö
              på arbetet och fler att skadas. Det är ett stort problem där jag
              inte kan nöja mig med att bara titta på och se hur det fortgår.
            </seg>
          </u>
          <note type="speaker">
            Anf. 56 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Jag tackar för interpellationen. Det här är en viktig
              fråga, och vi kommer att återkomma till fler frågor om arbetsmiljö
              under eftermiddagen eller kvällen.
            </seg>
          </u>
          <u>
            <seg>
              Jag följer frågan men vill självklart också, vilket jag nämnde
              tidigare, vara aktiv i den. Arbetsmiljöfrågor är nämligen enormt
              viktiga. Svenska arbetsplatser ska fungera väl på alla möjliga
              sätt, och speciellt när det gäller arbetsmiljö. Det är en otroligt
              viktig fråga, som jag kommer att fortsätta att vara aktiv i.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellationerna 2013/14:42, 46 och 62 om ungdomsarbetslösheten
          </note>
          <note type="speaker">
            Anf. 57 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Monica Green har frågat mig vad jag avser att göra
              för att ungdomar ska få hjälp och stöd från den första arbetslösa
              dagen och vad jag ska göra för att få bukt med den alltför höga
              ungdomsarbetslösheten.
            </seg>
          </u>
          <u>
            <seg>
              Vidare har Raimo Pärssinen frågat mig när arbetsförmedlarna ska
              få göra det de borde göra, nämligen förmedla jobb, i stället för
              att sitta och administrera arbetslösa.
            </seg>
          </u>
          <u>
            <seg>
              Slutligen har Patrik Björck frågat mig om jag tänker komma med
              skarpa förslag för att komma till rätta med ungdomsarbetslösheten
              och om jag avser att ändra hur vi mäter ungdomsarbetslösheten.
            </seg>
          </u>
          <u>
            <seg>
              Jag besvarar interpellationerna i ett sammanhang.
            </seg>
          </u>
          <u>
            <seg>
              Ungdomsarbetslösheten har sedan 1990-talskrisen legat på höga
              nivåer och är en av de stora utmaningarna på arbetsmarknaden.
              Regeringen har därför genomfört en rad reformer för att motverka
              utanförskap och sänka trösklar för ungdomar att komma in på arbetsmarknaden.
            </seg>
          </u>
          <u>
            <seg>
              För att lyckas krävs också en politik som bidrar till att det
              skapas fler jobb inom alla branscher på arbetsmarknaden. I budgetpropositionen
              föreslås åtgärder för drygt 24 miljarder kronor under 2014 för
              tillväxt och jobb för att motverka att arbetslösheten biter sig
              fast. Det handlar bland annat om åtgärder som ökar sysselsättningen,
              stärker företagens konkurrenskraft och förbättrar elevers kunskaper.
            </seg>
          </u>
          <u>
            <seg>
              Satsningarna inom arbetsmarknadspolitiken som berör ungdomar
              innebär bland annat nya och bredare vägar in i arbetslivet genom
              stöd till yrkesintroduktionsanställningar och förstärkt förmedlarstöd.
              Alla ungdomar kan få förmedlingsstöd från första dagen i arbetslöshet.
              Arbetsförmedlingen har och beräknas få extra resurser för detta
              ändamål för åren 2013 till 2016. Vidare kan unga som har särskilda
              skäl få förstärkt förmedlingsstöd och programinsatser som praktik
              och utbildning från första dagen i arbetslöshet. Unga som saknar
              avslutad gymnasieutbildning kan också redan från dag ett i arbetslösheten
              ta del av studiemotiverande utbildning.
            </seg>
          </u>
          <u>
            <seg>
              Det är i dag möjligt för unga att utifrån individens behov ta
              del av aktiva insatser tidigt i arbetslösheten. Inträdet på arbetsmarknaden
              kan stödjas av en aktiv matchning mot lediga jobb. Arbetsförmedlingen
              har därför fått i uppdrag att utveckla arbetsgivarkontakterna
              för att stödja personer med en svag förankring på arbetsmarknaden.
              Detta har inneburit att fler kommit i kontakt med arbetslivet
              genom att de arbetsplatsförlagda aktiviteterna inom jobbgarantin
              för ungdomar ökar.
            </seg>
          </u>
          <u>
            <seg>
              Svaret på Patrik Björcks fråga om jag tänker ändra sättet att
              mäta ungdomsarbetslöshet är nej. Detta står dock inte i motsats
              till att belysa sammansättningen av arbetslösheten, vilket också
              är nödvändigt för att kunna utforma rätt insatser till rätt individer.
              Det faktum att unga har kortare arbetslöshetstider än vuxna och
              att många unga är heltidsstuderande visar att alla inte är i behov
              av samma stöd. Regeringen följer ungdomars situation på arbetsmarknaden
              mycket noga och fortsätter att aktivt arbeta för att få fler ungdomar
              i arbete.
            </seg>
          </u>
          <u>
            <seg>
              Raimo Pärssinens fråga om när arbetsförmedlarna ska få förmedla
              jobb i stället för att administrera arbetslösa utgår från uppgifter
              om brister i Arbetsförmedlingens arbete med matchning. Det finns
              tecken på att matchningen generellt sett har försämrats på arbetsmarknaden.
              Mycket tyder på att det är en tillfällig effekt av den utdragna
              lågkonjunkturen och det ökade arbetskraftsdeltagande bland arbetssökande
              som står långt från arbetsmarknaden.
            </seg>
          </u>
          <u>
            <seg>
              En väl fungerande matchning mellan arbetssökande och lediga jobb
              är av stor betydelse för en god utveckling på arbetsmarknaden.
              Arbetsförmedlingen fyller en viktig funktion, och regeringen anser
              att det är viktigt att Arbetsförmedlingen på bästa sätt bidrar
              till att förbättra arbetsmarknadens funktionssätt – bland annat
              genom en förbättrad matchning. Regeringen avser därför att göra
              en bred översyn av Arbetsförmedlingen.
            </seg>
          </u>
          <u>
            <seg>
              Administrationen på Arbetsförmedlingen ska bidra till att myndigheten
              effektivt förmedlar jobb och rustar de arbetssökande samtidigt
              som en god hushållning av skattebetalarnas pengar säkerställs.
              I vårpropositionen för 2013 angav regeringen att det är viktigt
              att se över Arbetsförmedlingens arbete med arbetsgivarkontakter,
              förenklingar och renodling av regelverken för att förbättra matchningen.
            </seg>
          </u>
          <note type="speaker">
            Anf. 58 MONICA GREEN (S):
          </note>
          <u>
            <seg>
              Fru talman! Jag ska börja med att välkomna arbetsmarknadsministern
              till hennes nya uppdrag. Det är ett viktigt uppdrag.
            </seg>
          </u>
          <u>
            <seg>
              Moderata arbetsmarknadsministrar kommer och går, men massarbetslösheten
              består. Vi har fått ett gemensamt svar som går i den tidigare
              arbetsmarknadsministerns fotspår. Det kanske inte är så förvånande,
              eftersom den moderatledda regeringen säger att den inte tänker
              ändra sin politik trots att ungdomsarbetslösheten är så hög och
              långtidsarbetslösheten har bitit sig fast.
            </seg>
          </u>
          <u>
            <seg>
              I svaret säger ministern: Vi ska motverka att arbetslösheten
              inte biter sig fast. Jag kan upplysa ministern om att den redan
              har gjort det. Den har bitit sig fast på väldigt höga – oacceptabla
              – nivåer. Ungdomar ställs vid sidan av. De hindras att få den
              hjälp och det stöd de faktiskt behöver. De börjar sitt yrkesverksamma
              liv som arbetslösa. Det är ett sorgligt öde inte bara för de själva
              utan också för samhället, som går miste om så mycket arbetskraft.
              Dessutom får vi ett oroligare samhälle i vissa områden.
            </seg>
          </u>
          <u>
            <seg>
              Unga saknar ofta kontakter för att få det första viktiga jobbet.
              Det finns alltså allvarliga brister. Jag vill säga att regeringen
              har misslyckats.
            </seg>
          </u>
          <u>
            <seg>
              Vi socialdemokrater ska se till att jobben växer till genom en
              aktiv näringspolitik. Vi ska skapa jobb genom investeringar och
              en ökad efterfrågan hos företagen. Det gör man bland annat genom
              trygga vuxna. Vi ska dessutom ha en aktivare arbetsmarknadspolitik
              med 90-dagarsgaranti för ungdomar, utbildningskontrakt, yrkesintroduktion,
              bristyrkesutbildning, bättre tillgång till studie- och yrkesvägledare
              samt bättre matchning mellan skola och arbetsliv. Därutöver ska
              vi införa studentmedarbetare. Vi har en rad olika saker som vi
              ska sätta i gång med direkt efter att vi har vunnit valet nästa
              höst. Men till dess måste vi stå ut med denna massarbetslöshet.
            </seg>
          </u>
          <u>
            <seg>
              Ni i den borgerliga regeringen har bara en enda åtgärd, nämligen
              sänkta skatter. Ni sänker skatterna hela tiden, och arbetslösheten
              ökar. Era åtgärder har nått till vägs ände. Ni smetar ut 14 miljarder
              på subventioner till de arbetsgivare som redan har ungdomar anställda
              i stället för att rikta pengarna till de arbetslösa ungdomar som
              behöver stödet. Det är där man ska använda sitt krut.
            </seg>
          </u>
          <u>
            <seg>
              Ministern är nöjd och räknar upp en rad åtgärder som bevisligen
              inte har fungerat. Om arbetsmarknadsministern tror att det ska
              fungera igen bara därför att hon har blivit ny arbetsmarknadsminister
              håller jag inte med om det. Som jag sade inledningsvis välkomnar
              jag arbetsmarknadsministern till det nya uppdraget. Men de moderata
              arbetsmarknadsministrarna kommer och går, och massarbetslösheten
              består.
            </seg>
          </u>
          <note type="speaker">
            Anf. 59 RAIMO PÄRSSINEN (S):
          </note>
          <u>
            <seg>
              Fru talman! Jag gör väldigt många företagsbesök nu. Jag är lite
              mer inriktad på verkstadsföretag, eftersom jag själv är medlem
              i IF Metall. Jag får många vittnesmål direkt ur livet.
            </seg>
          </u>
          <u>
            <seg>
              Jag har bland annat träffat Dan som har tio anställda. Han har
              ett typiskt, vad jag kallar mysigt, litet kontor med några skitiga
              handskar i hörnet, en termos, lite fakturor och grejer. Gubbarna
              springer in och stämplar jobb, och så vidare.
            </seg>
          </u>
          <u>
            <seg>
              Jag satt och pratade med honom hans bekymmer för sin verksamhet.
              Bekymret var inte att inte få sänkta arbetsgivaravgifter. Han
              anställer när han får fler jobb och fler order. Då anställer han.
              Det har inte med sänkta arbetsgivaravgifter att göra.
            </seg>
          </u>
          <u>
            <seg>
              Hans stora bekymmer är att han har svårt att hitta personal som
              han kan anställa. Det låter ganska fantastiskt. Han vill ha duktiga
              svetsare, och gärna licensierade.
            </seg>
          </u>
          <u>
            <seg>
              Han hade hittat en trevlig människa – i det här fallet var det
              en kille – och sade: Jag vill anställa den här killen. När han
              ville ha stöd från Arbetsförmedlingen för att kunna göra det fick
              han inte det. Han var tvungen att vänta för att grabben skulle
              vara arbetslös lite längre tid innan han kunde få göra det. Han
              kunde inte begripa det. Hur kan det vara så?
            </seg>
          </u>
          <u>
            <seg>
              Jag har besökt ett annat företag som har lite fler anställda.
              De sökte fyra medarbetare inom metallbranschen. De hade svårt
              att hitta någon. Däremot var de överösta av ansökningar om jobben.
              Men de som sökte hade inte en chans att komma in. De hade inte
              rätt utbildning och bakgrund. Det fanns någon som hade jobbat
              sju år i en klädbutik, och så vidare.
            </seg>
          </u>
          <u>
            <seg>
              De frågade mig: Hur kan det vara så här? Deras förtroende för
              Arbetsförmedlingen var väldigt lågt. Svenskt Näringsliv skriker
              rakt ut om man talar om arbetslivet, speciellt om man talar lokalt.
              Vi har fackföreningar som tycker att det inte fungerar. IF Metall
              har öppnat en egen möjlighet för deras medlemmar att söka jobba
              via en bank.
            </seg>
          </u>
          <u>
            <seg>
              Kritiken är stor och kommer från många håll när det gäller Arbetsförmedlingen.
              De som jobbar på Arbetsförmedlingen tycker att den har blivit
              en tyst myndighet. Det är inte så roligt att jobba som arbetsförmedlare.
              De har inte de möjligheter de borde ha och är insnärjda i ett
              regelsystem. Dessutom upplever de att deras roll alltmer har blivit
              att disciplinera dem som är arbetslösa.
            </seg>
          </u>
          <u>
            <seg>
              Trots att det är så många som 400 000 människor som är arbetslösa
              är det många arbetsgivare som har svårt att hitta personal. I
              dag på utskottssammanträdet sades samma sak. Konjunkturinstitutet
              kom till oss och kunde konstatera att matchningen fungerar väldigt
              dåligt. Det i sin tur kommer att leda till flaskhalsar som kan
              ställa till det med inflation, och vi ser en delning i landet.
              Det är inte alls bra.
            </seg>
          </u>
          <u>
            <seg>
              Jag har ställt en enkel fråga: Vad gör ministern så att förmedlarna
              ska få göra det som de verkligen vill göra och i många fall är
              duktiga på att göra, nämligen att förmedla jobb? Vad gör ministern?
              Man säger att man ska göra en stor översyn av Arbetsförmedlingen,
              och det är jättebra.
            </seg>
          </u>
          <u>
            <seg>
              När Clas Ohlsson, som är tillförordnad generaldirektör, kom till
              utskottet ställde jag frågan till honom: Vad klagar man på, och
              hur ser ni på bristerna? Han kunde inte svara på den frågan. Han
              sade rent ut att han inte vet det, men att han skulle ta reda
              på det.
            </seg>
          </u>
          <u>
            <seg>
              Jag ställde samma fråga till ministern i dag på utskottssammanträdet.
              Vad är bristerna? Vad är det ni har gjort fel? Uppenbarligen fungerar
              det inte för Dan och andra att kunna rekrytera nya medarbetare.
            </seg>
          </u>
          <note type="speaker">
            Anf. 60 PATRIK BJÖRCK (S):
          </note>
          <u>
            <seg>
              Fru talman! Tack för svaret på interpellationen, arbetsmarknadsministern.
              Vi träffades tidigare i dag arbetsmarknadsministern och jag. Vi
              var flera på arbetsmarknadsutskottets sammanträde. Efter att arbetsmarknadsministern
              hade lämnat oss efter sin information vidtog Konjunkturinstitutet
              och informerade om läget.
            </seg>
          </u>
          <u>
            <seg>
              Det var deprimerande att lyssna på, fru talman. Man beskriver
              en situation i Sverige där arbetslösheten biter sig fast på 8
              procent och där långtidsarbetslösheten är flerdubblad under Moderaternas
              styre. Sist men kanske också värst är ungdomsarbetslösheten skyhög.
            </seg>
          </u>
          <u>
            <seg>
              Det var mot bakgrund av den situationen som jag skrev min interpellation
              till arbetsmarknadsministern. Man skulle kunna tro att det var
              ett prioriterat område för regeringen när situationen ser ut på
              det sättet och att den hade tänkt lägga fram förslag för att komma
              till rätta med utvecklingen.
            </seg>
          </u>
          <u>
            <seg>
              Nu har vi de senaste veckorna kunnat se hur man i stället för
              att lägga fram skarpa förslag för att komma till rätta med en
              mycket allvarlig utveckling i det svenska samhället och på den
              svenska arbetsmarknaden börjar tricksa med siffrorna.
            </seg>
          </u>
          <u>
            <seg>
              Det är oroande av två skäl. Dels innebär det att man inte adresserar
              problemet, dels indikerar det att man inte har vare sig vilja,
              kompetens eller möjlighet att lägga fram förslag som skulle kunna
              lösa problemen.
            </seg>
          </u>
          <u>
            <seg>
              Jag ställde två frågor i min interpellation till arbetsmarknadsministern.
              Den första frågan var: Tänker arbetsmarknadsministern komma med
              nya förslag för att komma till rätta med ungdomsarbetslösheten?
              Det var en konkret och enkel fråga.
            </seg>
          </u>
          <u>
            <seg>
              Jag får tacka arbetsmarknadsministern. Jag fick faktiskt ett
              konkret och enkelt svar. Svaret var nej. Regeringen tänker inte
              lägga fram några nya förslag för att lösa ungdomsarbetslösheten.
            </seg>
          </u>
          <u>
            <seg>
              Den tänker visserligen, och det får man möjligen hålla som något
              positivt, följa utvecklingen, som det sägs i svaret. Den ska mycket
              noga följa ungdomarnas situation på arbetsmarknaden. Det är möjligen
              bra, men det räcker inte. Det tillfredsställer inte ungdomarnas
              behov av arbete att arbetsmarknadsministern noga följer en situation
              som vi vet är mycket oroväckande.
            </seg>
          </u>
          <u>
            <seg>
              Den andra frågan jag ställde i min interpellation var: Tänker
              arbetsmarknadsministern ändra hur vi mäter ungdomsarbetslösheten?
              Det har de senaste veckorna varit så mycket olika diskussioner
              från regeringshåll och från den moderata partisekreteraren om
              att det egentligen inte är ett problem. Vi har egentligen inte
              så hög arbetslöshet. Det är bara 8 procent, säger man. Någon säger
              att det bara är 10 procent. Så börjar man tricksa med siffrorna
              för att på något sätt förneka situationen.
            </seg>
          </u>
          <u>
            <seg>
              Frågan jag ställde om man tänker ändra på detta är också en enkel
              och konkret fråga. Jag fick ett enkelt och konkret svar från arbetsmarknadsministern.
              Jag kan tacka så mycket för det, fru talman. Svaret var nej. Man
              tänker inte ändra hur man mäter. Men det är intressant att se
              att man tänker fortsätta att siffertricksa.
            </seg>
          </u>
          <u>
            <seg>
              Det är tydligen den diskussion vi kommer att ha i svensk arbetsmarknadsdebatt
              i fortsättningen. Regeringen menar, som arbetsmarknadsministern
              säger här, att man vill belysa det och det finns olika sätt att
              mäta, och så vidare. Alla som kunde följa debatten i tv i söndags
              kunde konstatera att ministern blev svaret skyldig på frågorna.
            </seg>
          </u>
          <u>
            <seg>
              Man vill inte ta avstånd från siffertricksandet. Man vill inte
              klart ta ställning för hur man mäter arbetslösheten, utan man
              tänker fortsätta att siffertricksa. Detta är oerhört allvarligt,
              fru talman. Det finns anledning för Sveriges ungdomar att se med
              stor oro på en arbetsmarknadsminister som inte lägger fram några
              som helst nya förslag för att hantera ungdomsarbetslösheten men
              som inte drar sig för att tricksa med statistiken.
            </seg>
          </u>
          <note type="speaker">
            Anf. 61 ROGER HADDAD (FP):
          </note>
          <u>
            <seg>
              Fru talman! Jag tackar arbetsmarknadsministern för svaret.
            </seg>
          </u>
          <u>
            <seg>
              Lyssnar man på de socialdemokratiska ledamöterna är Arbetsförmedlingen
              och allt som sker där den stora lösningen på ungdomsarbetslösheten.
              Ser man enbart till arbetsmarknadspolitiken och Arbetsförmedlingen
              kan man göra det lätt för sig och totalt strunta i vilka andra
              beslut som riksdagen och regeringen har fattat beslut om.
            </seg>
          </u>
          <u>
            <seg>
              I statsrådets svar och i Monica Greens interpellation berörs
              utbildningsområdet och utbildningsinsatserna. Det var därför jag
              anmälde mig till debatten.
            </seg>
          </u>
          <u>
            <seg>
              Monica Green påstår att ungdomar börjar sitt liv som arbetslösa
              och att ungdomar oftast saknar kontakt med arbetslivet. Hennes
              kollega Raimo Pärssinen frågar varför vi har ett matchningsproblem
              på arbetsmarknaden, i synnerhet när det gäller ungdomar.
            </seg>
          </u>
          <u>
            <seg>
              Låt mig komma med några reflexioner från utbildningsutskottets
              horisont och som före detta ordförande i Arbetsförmedlingen i
              Västerås.
            </seg>
          </u>
          <u>
            <seg>
              40 procent av de elever som våren 2011 lämnade yrkesprogrammet
              i den gamla gymnasieskolan gick ut utan slutbetyg. 25 procent
              av dem som gick studieförberedande program gick ut utan slutbetyg
              efter tre år.
            </seg>
          </u>
          <u>
            <seg>
              Den kraftiga kritiken mot gymnasieskolan har varit just brist
              på kontakt med arbetslivet och för mycket teori även på de yrkesinriktade
              programmen, Monica Green.
            </seg>
          </u>
          <u>
            <seg>
              Övergångsfrekvensen är intressant. Vart går dessa ungdomar sedan,
              efter gymnasiets tre eller fyra år? 10–15 procent av dem som gick
              yrkesinriktade program gick vidare till högre utbildning medan
              siffran var 80–90 procent för dem som gått studieförberedande.
            </seg>
          </u>
          <u>
            <seg>
              Detta visar att vi kanske har haft lite felaktig syn på yrkes-
              och lärlingsutbildningen i Sverige. Därför har Folkpartiet och
              regeringen gjort om gymnasieskolan med tydligare yrkes- och lärlingsutbildningar
              för att öka karaktärsämnena och tiden ute på en arbetsplats.
            </seg>
          </u>
          <u>
            <seg>
              I dag presenterade utbildningsminister Jan Björklund även gymnasialt
              lärlingsanställningsavtal för att ta ytterligare ett steg utöver
              och innan vi kommer till förslaget om yrkesintroduktionsavtal
              så att man redan under gymnasiet ska kunna anställa.
            </seg>
          </u>
          <u>
            <seg>
              Flera kommuner och gymnasieskolor satsar på lärlingar som är
              ute tre fyra dagar i veckan och inne en dag i veckan och läser
              teori.
            </seg>
          </u>
          <u>
            <seg>
              Någon slutsats måste väl ändå våra socialdemokratiska kolleger
              dra av den gamla gymnasieskolan. Den ledde inte till bättre genomströmning
              eller till att alla lämnade gymnasiet med slutbetyg, och den försåg
              definitivt inte arbetslivet med den kompetens det behövde.
            </seg>
          </u>
          <u>
            <seg>
              Varför poppar det upp fler och fler önskemål om fler platser
              på yrkeshögskolan? Det poppar upp fler egna yrkesskolor på gymnasienivå.
              Det gäller Sandvik, Volvo med flera företag. Det är ett tecken
              på att gymnasiet inte levererar rätt kompetens. Vi talar inte
              om på akademisk nivå utan på gymnasienivå eller direkt efter,
              på yrkeshögskolenivå.
            </seg>
          </u>
          <u>
            <seg>
              Vi satsar på yrkeshögskolan. Vi reformerar gymnasieskolan. Vi
              satsar på vuxenutbildning, som är effektivt innan man över huvud
              taget ska komma till Arbetsförmedlingen.
            </seg>
          </u>
          <u>
            <seg>
              Vad gör då många kommuner oavsett partifärg? De drar ned det
              kommunala vuxenutbildningsanslaget när regeringen satsar på vuxenutbildning.
            </seg>
          </u>
          <u>
            <seg>
              Det är våra satsningar som förebygger ungdomsarbetslöshet, inte
              enkom fokus på Arbetsförmedlingen.
            </seg>
          </u>
          <note type="speaker">
            Anf. 62 KATARINA BRÄNNSTRÖM (M):
          </note>
          <u>
            <seg>
              Fru talman! Vi hade som sagt besök i utskottet i dag. Jag vet
              inte om vi lyssnade på samma saker, men jag har lite annan information
              än den Patrik Björck tog fram.
            </seg>
          </u>
          <u>
            <seg>
              Konjunkturinstitutet berättade om den ökande sysselsättningsgraden
              i Sverige, att det är fler som arbetar. Det är positivt, och det
              ska vi ta till oss.
            </seg>
          </u>
          <u>
            <seg>
              Den senaste tiden har utskottet fått mycket information från
              SCB och Arbetsförmedlingen, och det är bra bilder. I en dyster
              tid med lågkonjunktur och hög arbetslöshet får vi ändå glädja
              oss över vissa siffror. Jag tänkte därför nyansera bilden lite
              grann.
            </seg>
          </u>
          <u>
            <seg>
              Jag har ett diagram som visar antalet sysselsatta och hur arbetskraften
              växer. Det är mycket högre tal i dag än det var 2006 när vi tog
              vid. Det gäller både hur stor arbetskraften är och hur stor sysselsättningen
              är i Sverige.
            </seg>
          </u>
          <u>
            <seg>
              Vi har faktiskt nått ett av Göran Perssons mål. Vi har 80-procentig
              sysselsättningsgrad för människor mellan 20 och 64 år, vilket
              är den aktiva arbetsåldern. Här är vi näst bäst i Europa; det
              är bara Norge som är bättre.
            </seg>
          </u>
          <u>
            <seg>
              I dag fick vi också höra att arbetslösheten minskar. Det går
              inte fort, men siffrorna går nedåt.
            </seg>
          </u>
          <u>
            <seg>
              Tyvärr finns det en stor, utsatt grupp som har lång väg tillbaka
              till jobb. Här har regeringen och Alliansen sagt att arbetsförmedling
              och andra krafter ska läggas på denna grupp.
            </seg>
          </u>
          <u>
            <seg>
              Vi kan också glädja oss åt att varslen i Sverige är betydligt
              färre än genomsnittet. Det gör att arbetslösheten minskar sakta
              men säkert.
            </seg>
          </u>
          <u>
            <seg>
              Något positivt som också kom fram i dag är att den inhemska efterfrågan
              ökar. Det är hushållen som efterfrågar och håller uppe arbetsförmågan
              i Sverige. Handel och tjänster växer. Det visar att våra reformer
              med RUT- och ROT-avdrag har varit gynnsamma. Det gäller också
              jobbskatteavdraget som sägs ha gett 100 000 jobb. Det är fantastiskt
              bra.
            </seg>
          </u>
          <u>
            <seg>
              Vi har även sänkt kostnaderna för att anställa, för det är dyrt
              i Sverige. Det kostar att anställa. Vi har sänkt kostnaden för
              att anställa ungdomar, för vi vill göra allt som går för att få
              in ungdomar på arbetsmarknaden. Det är viktigt att unga människor
              får jobb, och därför har vi sänkt kostnaden ytterligare för unga.
              Det är något som Socialdemokraterna tänker ta bort.
            </seg>
          </u>
          <u>
            <seg>
              Allt som vi har gjort har gett ungefär 225 000 fler jobb i Sverige
              under en djup kris och en lång lågkonjunktur. Det är inget siffertricksande,
              Patrik Björck och Raimo Pärssinen.
            </seg>
          </u>
          <u>
            <seg>
              När det gäller ungdomsarbetslösheten talar ni gärna om höga tal.
              Det gäller dock att inte luras eller siffertricksa. Det är inte
              så att var fjärde ungdom är arbetslös, och det är bra att vi kan
              vara överens om det.
            </seg>
          </u>
          <u>
            <seg>
              Ungdomsarbetslösheten har varit hög i Sverige sedan 90-talet,
              och alla här i kammaren och utanför måste fundera på varför.
            </seg>
          </u>
          <u>
            <seg>
              Vi kommer med åtgärder såsom YA-jobb, ny gymnasieskola med mera
              som ska ge ungdomar en direkt chans till arbete efter skolan.
              Så jobbar vi, och därför är vi glada över att sysselsättningsgraden
              ökar och arbetslösheten minskar.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.58 på förslag av förste vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            12 § (forts.) Svar på interpellationerna 2013/14:42, 46 och 62
            om ungdomsarbetslösheten
          </note>
          <note type="speaker">
            Anf. 63 Arbetsmarknadsminister ELISABETH SVANTESSON (M):
          </note>
          <u>
            <seg>
              Herr talman! Tack för interpellationerna!
            </seg>
          </u>
          <u>
            <seg>
              Hur jobben ska bli fler och komma fler till del är en fråga som
              jag gärna debatterar här i Sveriges riksdag. Det är en av de absolut
              viktigaste frågorna vi har att samtala om och diskutera.
            </seg>
          </u>
          <u>
            <seg>
              Här är skiljelinjen mellan regeringens och Socialdemokraternas
              politik väldigt tydlig. Jag är övertygad om att det inte finns
              en universallösning för att se till att fler unga kommer i arbete.
              Vi måste jobba med flera vägar därför att ungdomar är olika.
            </seg>
          </u>
          <u>
            <seg>
              För de allra flesta är tiden i arbetslöshet kort, men det är
              väldigt många unga som ofta har svårt att komma in på arbetsmarknaden.
              Det är därför vi vill använda styrkan i vår ekonomi och stärka
              förutsättningarna för att fler unga ska ha ett jobb att gå till.
            </seg>
          </u>
          <u>
            <seg>
              Jag träffar många ungdomar. Det som de ofta vittnar och berättar
              om är att många arbetsgivare ställer höga krav – ofta på erfarenhet.
              Det är just här det blir så svårt för många unga. För att få det
              där första jobbet måste man ha erfarenhet. Men hur ska man få
              erfarenhet om man aldrig kommer i arbete?
            </seg>
          </u>
          <u>
            <seg>
              Så kan vi inte ha det. Jag är övertygad om att vi måste stärka
              övergången mellan utbildning och arbete. I länder som till exempel
              Tyskland har man, som vi vet, gjort precis detta. Där fungerar
              övergången från utbildning till arbete, och man har väl utbyggda
              lärlingssystem. Det här är någonting som vi ska lära av och som
              vi lär av.
            </seg>
          </u>
          <u>
            <seg>
              År 2011 tog regeringen initiativ till trepartssamtalen mellan
              arbetsmarknadens parter. Vi frågade: Vad kan vi göra tillsammans
              för att fler unga ska komma i jobb? Utifrån de samtalen har YA-jobben
              vuxit fram. De har funnits tidigare på svensk arbetsmarknad men
              i väldigt liten utsträckning. Det handlar helt enkelt om att unga
              personer ska lära sig jobbet på jobbet.
            </seg>
          </u>
          <u>
            <seg>
              Jag tror att det här är viktigt och ett nytt sätt för unga. Jag
              besökte Volvosteget i Eskilstuna för några veckor sedan och kunde
              se dessa unga personer få utbildning och lära sig jobbet på jobbet.
              En del av dem fortsätter hos Volvo. Det handlar om kompetensförsörjning
              för Volvos del, men det handlar också om att de unga får erfarenhet
              och kan förstärka sitt cv.
            </seg>
          </u>
          <u>
            <seg>
              Jag ser – och jag är övertygad om att vi behöver – fler vägar
              till jobb. Socialdemokraterna säger att vi inte har någon ny politik.
              Det här är ett gott exempel på något väldigt nytt där vi tillsammans
              med parterna har satt oss ned och frågat oss: Vad kan vi göra
              tillsammans? Staten tar sin del av ansvaret och parterna sin del.
              Vi gör detta tillsammans för att öppna dörren för fler unga så
              att de kan få ett jobb.
            </seg>
          </u>
          <note type="speaker">
            Anf. 64 MONICA GREEN (S):
          </note>
          <u>
            <seg>
              Herr talman! Var var vi innan uppehållet? Jo, moderata arbetsmarknadsministrar
              kommer och går, men massarbetslösheten består. Det var där vi
              var.
            </seg>
          </u>
          <u>
            <seg>
              Elisabeth Svantesson säger att vi har en tydlig skiljelinje.
              Det håller jag med om. Vi har en väldigt tydlig skiljelinje där
              Moderaterna som enda medel sänker skatterna trots att det inte
              hjälper. Vad det än uppstår för problem på arbetsmarknaden tänker
              ni: Ja, vi sänker skatten. Ändå består arbetslösheten, och den
              till och med ökar.
            </seg>
          </u>
          <u>
            <seg>
              Vi har en mängd olika åtgärder som vi kommer att sätta i gång
              omedelbart efter valet när vi har vunnit. Vi kan inte vänta. Vi
              kan inte vänta därför att ungdomar får sämre och sämre självförtroende
              därför att de inte har jobb att söka och inte har kontakt med
              arbetsmarknaden.
            </seg>
          </u>
          <u>
            <seg>
              Ungdomar i min egen närhet och anhörigas och vänners barn söker
              inte ens jobb därför att de inte har några jobb att söka. De får
              inget stöd från vare sig myndigheter eller arbetsgivare.
            </seg>
          </u>
          <u>
            <seg>
              Det är bra att regeringen inför Löfvenmodellen. Det är fantastiskt
              bra att de lär av den tidigare Metallordföranden och för samman
              parterna. Det är bra. Det uppskattar jag och Socialdemokraterna.
              Men vi behöver mer. Vi behöver 90-dagarsgaranti, vi behöver ett
              utbildningskontrakt, vi behöver en yrkesintroduktion, vi behöver
              satsa på bristyrkesutbildningar, vi behöver bättre tillgång till
              studie- och yrkesvägledningar, och vi behöver betydligt bättre
              matchningar mellan skola och arbetsliv.
            </seg>
          </u>
          <u>
            <seg>
              Jag hörde någon här tidigare som sade: Vi har gjort om gymnasieskolan
              nu. Det är bara det att ungdomarna är smartare än den borgerliga
              regeringen och till exempel Björklund eftersom de väljer bort
              de utbildningar som inte ger möjlighet att gå vidare till högre
              studier. Därför var det inte särskilt smart att göra om gymnasieutbildningen
              på det sättet. I stället ska man göra om gymnasieutbildningen
              så att ungdomar ges chansen att ha många möjligheter att välja
              när de väl har skaffat sig gymnasieutbildningen.
            </seg>
          </u>
          <u>
            <seg>
              Sedan kan man göra gymnasieutbildningen på olika sätt. Man kan
              ha en arbetsplatsförlagd utbildning. Man kan se till att skolan
              tar sitt kompensatoriska ansvar på allvar och ge skolan chansen.
            </seg>
          </u>
          <u>
            <seg>
              Mycket mer går att göra, men den borgerliga regeringen väljer
              att bara sänka skatterna och smeta ut 14 miljarder till de arbetsgivare
              som redan har ungdomar anställda i stället för att använda pengarna
              på rätt sätt och rikta dem till dem som faktiskt behöver stöd.
              Jag är inte nöjd med detta. Jag önskade att den nya ministern
              skulle kunna skaffa en ny politik, men tyvärr är hon nöjd med
              sakernas tillstånd.
            </seg>
          </u>
          <note type="speaker">
            Anf. 65 RAIMO PÄRSSINEN (S):
          </note>
          <u>
            <seg>
              Herr talman! Först vill jag kommentera Roger Haddad från Folkpartiet
              som sade att det inte bara är en förändring av Arbetsförmedlingen
              som skulle lösa frågan, men jag ställde en interpellation om just
              Arbetsförmedlingen.
            </seg>
          </u>
          <u>
            <seg>
              Sedan stod han och sade att folkpartiledaren Björklund har kommit
              med ett nytt förslag igen. Man kan tycka att det är lite paniskt
              gjort därför att det ramlar in ungefär ett förslag i veckan från
              Björklund nu när det gäller skolan. Men varenda svensk vet hur
              det går för skolan. Det går utför.
            </seg>
          </u>
          <u>
            <seg>
              När det sedan gäller att sänka arbetslösheten har Konjunkturinstitutet,
              när de varit på besök i utskottet, beskrivit en långsiktig prognos.
              Om man tittar på 2016 – det är tre år eller lite kortare till
              dess – är vi nere på 7,1 eller 7,2 procent. Det är jättehögt.
              Om man sedan tittar på prognosen fram till 2021 ligger vi över
              6 procent. Är det regeringens plan att säga att arbetslösheten
              sjunker kanske lite sakta och så ska det vara samma arbetslöshet
              2021 som när den tillträdde? Det är bara det att mellan 2006 och
              2021 har arbetslösheten varit högre hela tiden. Det är inte imponerande.
            </seg>
          </u>
          <u>
            <seg>
              Frågan är: Vad har ni för målsättning? Vi ska ha full sysselsättning.
              Men beskriv det på ett annat sätt då, statsrådet! Vad är full
              sysselsättning för arbetsmarknadsminister Elisabeth Svantesson?
              Är det 5 procent? Är det 230 000, eller vad är det? Eller är det
              just full sysselsättning? Hur kan regeringen då vara nöjd med
              en prognos som sträcker sig nio eller åtta år framåt och som säger
              att vi ska ha en arbetslöshet som är över 6 procent? Det är jättemycket.
            </seg>
          </u>
          <u>
            <seg>
              Men jag vill gå tillbaka till Dan i verkstadsföretaget som inte
              kan få tag på arbetskraft. Han säger: Tyvärr, Arbetsförmedlingen
              säger att jag måste vänta ett bra tag innan jag kan få anställa
              den här grabben. Det var en grabb i det här fallet.
            </seg>
          </u>
          <u>
            <seg>
              Det andra företaget drivs av Magnus som säger: Det är löjeväckande.
              Inte anställer jag fler om man sänker arbetsgivaravgifterna lite
              grann. Jag anställer fler när jag får mer att göra. Hans problem
              är precis likadant. Han har svårt att hitta arbetskraft som kan
              gå in och vara produktiv så fort som möjligt. Det är detta det
              handlar om för företagarna: att få in arbetskraft, sätta in den
              i jobbet och få ut ett mervärde så snart som möjligt.
            </seg>
          </u>
          <u>
            <seg>
              Det är därför man säger att de ställer höga krav. Ja, naturligtvis!
            </seg>
          </u>
          <u>
            <seg>
              Hur kan det vara så i Sverige i dag att även om vi har en arbetslös
              människa på en plats och en arbetsgivare på ett annat ställe som
              behöver anställa en till kan inte regeringen via politiken se
              till att den arbetslöse får en matchning och en utbildning och
              komma i jobb? I stället står ministern här i kammaren och säger
              att ni satsar 24 miljarder. Vad säger det egentligen? På vilket
              sätt hjälper ett sådant resonemang Dan eller Magnus att anställa,
              eller det tredje företaget som jag besökte, som sökte fyra nya
              medarbetare? Det är detta som frågan handlar om.
            </seg>
          </u>
          <u>
            <seg>
              Varför inte se till att Arbetsförmedlingen verkligen kan bli
              ett verktyg som verkligen kan göra det man är satt att göra, nämligen
              förmedla jobb? Se till att folk kommer i jobb, så att det blir
              resultat i stället för att snärja in dem i regler och använda
              Arbetsförmedlingen för att disciplinera de arbetslösa. Det är
              någonting som är helt fel i Sverige. Sverige är ett bra land,
              men nu börjar det gå illa.
            </seg>
          </u>
          <note type="speaker">
            Anf. 66 PATRIK BJÖRCK (S):
          </note>
          <u>
            <seg>
              Herr talman! Tack för den här spännande debatten, arbetsmarknadsministern!
            </seg>
          </u>
          <u>
            <seg>
              Det finns inte en universallösning på ungdomsarbetslösheten,
              säger arbetsmarknadsministern. Det är faktiskt ett nytt besked
              från arbetsmarknadsministern. Tidigare har man ju förstått på
              moderata ministrar att det har funnits en universallösning på
              alla problem från skoskav till ungdomsarbetslöshet, nämligen ofinansierade
              skattesänkningar. Detta är åtminstone ett litet steg framåt i
              den här debatten.
            </seg>
          </u>
          <u>
            <seg>
              Det skulle ändå vara intressant om vi kunde diskutera vad det
              finns för lösningar och vad arbetsmarknadsministern har för lösningar.
              Ungdomsarbetslösheten är trots allt förskräckande hög. Vi ställer
              nu frågor om hur regeringen och arbetsmarknadsministern tänker
              bekämpa ungdomsarbetslösheten, och vi vill ha konkreta svar. Då
              räcker det inte att bara dra upp sådant som har skett under olika
              budgetbehandlingar under de senaste sju åren. Om de inte har fungerat
              kräver Sveriges ungdomar svar, och de kräver nya lösningar på
              de problem som de gamla lösningarna inte har kunnat råda bot på.
              Det är viktigt att vi får dessa svar i dag. Det tycker jag att
              man kan kräva.
            </seg>
          </u>
          <u>
            <seg>
              Sedan var det intressant att höra Katarina Brännströms anförande.
              Hon lyfte verkligen siffertricksandet till svindlande nivåer.
              Det kan inte ha varit särskilt roligt för ministern att få det
              anförandet direkt i anslutning till att vi började ifrågasätta
              siffertricksandet.
            </seg>
          </u>
          <u>
            <seg>
              Låt mig reda ut vad det är som gäller. Katarina Brännström hävdar
              att vi inte har en ungdomsarbetslöshet på över 20 procent i dag.
              Det är bara att gå till snabbprotokollet och läsa om man inte
              tror på vad jag säger. Men det kanske spelar lite mindre roll
              vad Katarina Brännström har för uppfattning om statistik och så
              vidare.
            </seg>
          </u>
          <u>
            <seg>
              Det återstår ändå att få reda på vad arbetsmarknadsministern
              tycker. Delar arbetsmarknadsministern Katarina Brännströms siffertricksande
              uppfattning om ungdomsarbetslösheten, eller erkänner arbetsmarknadsministern
              att vi har ett reellt problem?
            </seg>
          </u>
          <u>
            <seg>
              Man blir lite fundersam. Om det inte finns något problem med
              ungdomsarbetslösheten är det ju inte så konstigt om man inte gör
              några större ansträngningar att försöka lösa det. Om man har en
              analys om att arbetslösheten är uppblåst med falsk statistik finns
              det ju andra samhällsproblem att ägna sig åt. Men om man faktiskt
              menar att våra ungdomar kan ställa krav på att få sina reella
              problem sedda och åtgärdade av Sveriges regering och Sveriges
              arbetsmarknadsminister måste man också kunna ställa frågan till
              arbetsmarknadsministern: Hur hög är ungdomsarbetslösheten? Är
              den, som SCB och IFAU säger, någonstans mellan 20 och 25 procent
              lite beroende på när man mäter, eller är den, som Katarina Brännström
              och den moderata partisekreteraren säger, försumbar och handlar
              om ensiffriga tal – 8 procent har nämnts? Vad är det som är sant?
            </seg>
          </u>
          <u>
            <seg>
              Återigen frågar jag: Hur många jobb har den sänkta arbetsgivaravgiften
              för unga gett? Det skulle vara väldigt spännande att få svar på
              det. Om arbetsmarknadsministern inte kan svara på det måste hon
              svara vilka andra åtgärder som ska sättas in för att lösa detta
              stora samhällsproblem.
            </seg>
          </u>
          <note type="speaker">
            Anf. 67 ROGER HADDAD (FP):
          </note>
          <u>
            <seg>
              Herr talman! Det är väldigt intressant att lyssna på de socialdemokratiska
              ledamöterna. Kollegan Raimo Pärssinen var väl den som var närmast
              att vara konstruktiv. Han vill ha mer utbildning som Arbetsförmedlingen
              kan erbjuda arbetssökande. Det kan man diskutera.
            </seg>
          </u>
          <u>
            <seg>
              Monica Green blundar dock totalt för de satsningar som vi faktiskt
              gör. Vill hon inte kännas vid dem beklagar jag det.
            </seg>
          </u>
          <u>
            <seg>
              Den här debatten har vi haft återkommande. Det viktigaste för
              mig som folkpartist är att angripa den faktiska ungdomsarbetslösheten.
              Så har jag jobbat även på kommunal nivå. Man går till vuxenutbildningskontoret
              eller till gymnasiekontoret och frågar handläggaren hur många
              det är som inte deltar i vare sig gymnasieutbildning, vuxenutbildning
              eller annan arbetsmarknadspolitiskt åtgärd, exempelvis via Arbetsförmedlingen.
              Det har då kanske rört sig om 200 eller 500. Då är frågan vad
              vi ska erbjuda dem. Hur många är det faktiskt som inte har utbildning
              eller arbete? Där har vi det problem vi måste angripa.
            </seg>
          </u>
          <u>
            <seg>
              Gymnasieutbildningen läggs om på grund av en misslyckad skolpolitik.
              Många kommer från grundskolan till gymnasiet med snälla betyg.
              Jag var på en friskola i går där man sade: De kommer med snälla
              G! Vi har jättestora utmaningar med avhopp och så vidare. Det
              är kvalitetsbrister i svensk skola.
            </seg>
          </u>
          <u>
            <seg>
              Jag minns en socialdemokratisk partiledare som sade: Vi förlorade
              valet på skolpolitiken. Här står nu ledamöter och vill gå tillbaka
              till den skolpolitik som slog ut var tredje eller var fjärde ungdom.
            </seg>
          </u>
          <u>
            <seg>
              Folkhögskolekurser, lärlingsutbildning, vuxenutbildning, gymnasieskola,
              lärling inom vuxenutbildning och yrkeshögskoleplatser samt yrkesintroduktion
              är vad det handlar om, Monica Green. Stå inte i kammaren och säg
              att vi inte gör något! Tala om för mig vad du saknar och vad du
              menar när du säger aktiv arbetsmarknadspolitik.
            </seg>
          </u>
          <note type="speaker">
            Anf. 68 KATARINA BRÄNNSTRÖM (M):
          </note>
          <u>
            <seg>
              Herr talman! Jag reagerade på ett par saker. Det börjar gå illa
              för Sverige, säger Raimo Pärssinen. Jag har ingen aning om vad
              det är som börjar gå illa i det här landet. Det skulle möjligen
              vara om vi skulle närma oss ett val som Socialdemokraterna vinner.
            </seg>
          </u>
          <u>
            <seg>
              Vi diskuterar arbetsmarknad och sysselsättning i dag. Då tar
              jag upp mitt lilla häfte igen. Här har vi de siffror som Arbetsförmedlingen
              kom med häromveckan. Hur ser egentligen förhållandet mellan arbetskraft
              och sysselsättning ut? Här ser ni hur det var 2006. Ser ni gapet
              mellan arbetskraft och sysselsättning? Titta sedan här. Här ser
              ni hur det ser ut i dag. Är det högre eller lägre? Det är en bra
              bild.
            </seg>
          </u>
          <u>
            <seg>
              Nu vill jag säga något till Monica Green. Konjunkturinstitutet
              var och besökte oss i arbetsmarknadsutskottet i dag. Det visar
              sig att det faktiskt är de reformer som vi har gjort – RUT, ROT
              och jobbskatteavdraget – som innebär att hushållens efterfrågan
              gör att arbetslösheten sjunker något och sysselsättningen ökar.
              Det är enbart de faktorerna det beror på, sade man från Konjunkturinstitutet
              i dag.
            </seg>
          </u>
          <u>
            <seg>
              Skäll inte på våra reformer! De har visat sig fungera i en svår
              tid. Det ser bättre ut i dag, i en lång lågkonjunktur, än det
              gjorde när ni förlorade makten 2006 efter flera år av högkonjunktur.
              Det är fakta.
            </seg>
          </u>
          <u>
            <seg>
              Jag tycker att man ska vara lite ödmjuk när man diskuterar fakta
              och inte bara svartmåla Sverige. Det finns mycket som är bra.
              Vi har en stor utmaning framför oss, men använd rätt fakta, och
              säg inte att det går utför för Sverige. Det är precis tvärtom.
              Det har gått uppåt i många år nu, och det ska fortsätta, hoppas
              jag.
            </seg>
          </u>
          <note type="speaker">
            Anf. 69 JENNY PETERSSON (M):
          </note>
          <u>
            <seg>
              Herr talman! Jag tänkte inte gå upp i debatten, men jag kände
              att jag var tvungen att göra ett inlägg, för jag är stolt över
              Sverige. Jag tycker att vi ska vara stolta över det land vi lever
              i. Det kan låta bisarrt att jag går upp och säger något sådant
              i talarstolen, men när jag lyssnar på mina kolleger från Socialdemokraterna
              hör jag väldigt mycket svartmålning.
            </seg>
          </u>
          <u>
            <seg>
              Jag vill också belysa att regeringen och Alliansen har gjort
              olika reformer på utbildningsområdet – Roger Haddad nämnde några
              – och även när det gäller arbetsmarknaden. Det är en rad olika
              reformer för att öka sysselsättningen i vårt land, Sverige.
            </seg>
          </u>
          <u>
            <seg>
              Regeringen och Alliansen har i sitt arbete prioriterat att få
              in unga på arbetsmarknaden. Det har varit en prioriterad fråga
              för Alliansen att hitta fler vägar in på arbetsmarknaden. Det
              handlar om utbildning, att bygga broar mellan utbildning och arbetsmarknad
              och att hitta vägar för den som inte har gått färdigt gymnasiet,
              som inte är rustad tillräckligt. Det handlar om att hitta nya
              vägar för att motivera en ungdom att komma tillbaka, att börja
              på folkhögskola för att sedan läsa vidare och få sina betyg. Det
              är just det som det handlar om.
            </seg>
          </u>
          <u>
            <seg>
              Monica Green pratar om massarbetslöshet och jämför siffror från
              högkonjunkturen 2006 med siffror i den lågkonjunktur som vi nu
              befinner oss i. Det är många unga som är arbetslösa under väldigt
              kort tid. Men det finns en grupp som vi verkligen ska belysa och
              ha ögonen på. Det är just ungdomar som inte har fullständiga gymnasiebetyg,
              som av olika skäl, till exempel psykisk ohälsa, hamnat långt ifrån
              arbetsmarknaden. Det är grupper av ungdomar som det behöver läggas
              fokus på. Det är något som regeringen har tagit på stort allvar.
            </seg>
          </u>
          <u>
            <seg>
              Sedan är det något jag inte kan låta bli att nämna, herr talman.
              Patrik Björck pratar om de ofinansierade skattesänkningarna. Det
              så kallade jobbskatteavdraget, som gör att det ska löna sig att
              arbeta, att den som arbetar har mer kvar i plånboken, är någonting
              som Patrik Björck står och raljerar över här i talarstolen. Det
              är något som Socialdemokraterna, Patrik Björcks parti, sedan accepterar
              gång på gång. Jag tycker att det är ohederligt att inte stå för
              det. Han raljerar i stället här i talarstolen.
            </seg>
          </u>
          <u>
            <seg>
              Avslutningsvis, herr talman, vill jag belysa att Socialdemokraterna
              ständigt återkommer till vissa frågor: Hur många jobb har den
              halverade arbetsgivaravgiften gett? Hur många jobb har den sänkta
              restaurangmomsen gett och så vidare? Då är min fråga: Hur många
              färre jobb blir det med 30 miljarder i höjda skatter? Gå ut och
              fråga en företagare som har unga anställda eller som är i restaurangbranschen
              hur många fler jobb det skapar att rulla tillbaka bandet.
            </seg>
          </u>
          <u>
            <seg>
              Prata inte om att Alliansen inte har någon ny politik. Vi har
              på område efter område fört fram nya förslag. Och, som sagt, arbetet
              med att få in fler unga och att hitta fler vägar in på arbetsmarknaden
              för unga är prioriterat för oss moderater och Alliansen.
            </seg>
          </u>
          <note type="speaker">
            Anf. 70 Arbetsmarknadsminister ELISABETH SVANTESSON (M):
          </note>
          <u>
            <seg>
              Herr talman! Jag började mitt interpellationssvar med att säga
              att en av de allra största utmaningarna vi har på svensk arbetsmarknad
              är att fler ska komma in.
            </seg>
          </u>
          <u>
            <seg>
              Men det är också viktigt att se vilka de unga som nu är arbetslösa
              och som SCB räknar som arbetslösa är. Vilka är de här unga killarna
              och tjejerna? Vad gör de? Om man inte ser vilka de är och att
              de är olika kan man nämligen inte sätta in rätt insatser.
            </seg>
          </u>
          <u>
            <seg>
              Det är några som är studerande och söker extrajobb. De går i
              nian, på gymnasiet eller på universitetet. Andra studerar i väntan
              på jobb. Och vissa, de som vi ska prioritera allra mest, har väldigt
              tufft att komma in på arbetsmarknaden. De har helt enkelt aldrig
              fått in en fot, aldrig fått ett första jobb.
            </seg>
          </u>
          <u>
            <seg>
              Till Monica Green vill jag säga att unga ska få ett individuellt
              förmedlingsstöd redan från första dagen. Det är det som gäller.
              Det finns inget aktivitetsförbud, som Socialdemokraterna till
              och med skriver ganska mycket om i sin budgetmotion. Och unga
              som riskerar att gå utan arbete en längre tid ska få extrastöd,
              oavsett om det handlar om praktik, utbildning eller en matchning
              och arbetsgivarkontakter.
            </seg>
          </u>
          <u>
            <seg>
              Från första dagen i arbetslöshet finns det också studiemotiverande
              kurser. Jag var senast i går på Karlskoga Folkhögskola och träffade
              unga som hade tappat motivationen eller av andra orsaker slutat
              skolan alldeles för tidigt. Nu var de tillbaka. Via Arbetsförmedlingen
              hade de kommit direkt in på en folkhögskola. De började hitta
              motivationen att ta upp sina studier igen. Det är en viktig insats
              som Alliansen har gjort.
            </seg>
          </u>
          <u>
            <seg>
              Vi har också höjt studiebidraget för de unga som vill studera
              för att få slutbetyg.
            </seg>
          </u>
          <u>
            <seg>
              Socialdemokraterna presenterade sin budget, och Stefan Löfven
              deklarerade att han hatar arbetslöshet. Då måste man ändå titta
              i Socialdemokraternas budget – det har jag gjort vid ett flertal
              tillfällen – och se vad det är i den här budgeten som skulle göra
              att fler unga kommer i jobb. Med ett pennstreck sätter man upp
              ett mål om ett visst antal dagar, eller man säger att man vill
              ha ett visst antal platser. Det är till och med så att Socialdemokraterna
              tycks tro att de, med ett pennstreck i budgeten, under nästa år,
              2014, ska lösa det som vi tillsammans med parterna nu jobbar fram
              och har lagt ned mycket tid och energi på.
            </seg>
          </u>
          <u>
            <seg>
              Men det är inte så jobb kommer till. Jobb kommer till i företag,
              precis som Raimo Pärssinen var inne på. Jag mötte i går en av
              de här företagarna, Lennart, som finns i bageri- och konditoribranschen.
              Han sade: De satsningar ni har gjort med momssänkning och sänkta
              arbetsgivaravgifter har gjort att vi i stället för att dra ned
              under den här tuffa tiden har kunnat växa och anställa.
            </seg>
          </u>
          <u>
            <seg>
              Det finns många olika vittnesbörd från företagare – självklart
              är det så. Men jag är övertygad om att det har påverkat i väldigt
              många branscher så att unga faktiskt har fått jobb.
            </seg>
          </u>
          <note type="speaker">
            Anf. 71 MONICA GREEN (S):
          </note>
          <u>
            <seg>
              Herr talman! Jag tycker att Sverige är fantastiskt. Jag tycker
              att det är ett fantastiskt bra land att leva i. Det är därför
              jag tycker att det är så tråkigt att skolresultaten sjunker som
              en sten, att arbetslösheten ökar, att ungdomsarbetslösheten ökar
              och att långtidsarbetslösheten har bitit sig fast.
            </seg>
          </u>
          <u>
            <seg>
              Vi har ett fantastiskt land. Och vi kan göra mycket åt det här.
              Vi kan vända denna negativa trend. Vi har lagt fram skarpa förslag
              om 90-dagarsgaranti, utbildningskontrakt, yrkesintroduktion, bristyrkesutbildningar,
              bättre tillgång till studie- och yrkesvägledare, bättre matchning
              mellan skola och arbetsliv och bättre matchning mellan de arbetslösa
              och de lediga jobben. Vi har en lång rad konkreta förslag.
            </seg>
          </u>
          <u>
            <seg>
              Vi socialdemokrater har besökt 200 små och medelstora företag
              de senaste veckorna. Jag har besökt företag i Skövde, Vara, Kvänum
              och Ljung under den här tiden. De säger till mig att arbetsgivaravgiften
              inte är problemet. De tycker att sjuklöneveckan är ett betydligt
              större problem, eftersom de får bära ansvar för den.
            </seg>
          </u>
          <u>
            <seg>
              Flera ledamöter här säger: Det är fantastiskt bra. Vi ska inte
              klaga, och ni får inte svartmåla. Säg inget dåligt, för allting
              är bra.
            </seg>
          </u>
          <u>
            <seg>
              Alla vill stödja den nya ministern. Jag förstår att man vill
              stödja den nya arbetsmarknadsministern så att hon håller ut fram
              till valet. Men vi har 35 000 unga som har varit arbetslösa i
              mer än ett halvår. Det är tre gånger så många som när den första
              moderata arbetsmarknadsministern tillträdde och ni tog över. Det
              är alltså tre gånger så många som undrar hur det ska gå för dem
              i livet. Jag känner några av dem. De känner sig faktiskt ganska
              håglösa inför framtiden. Vi måste ge dem framtidshopp och framtidstro,
              och vi kan vända detta om vi bara vill.
            </seg>
          </u>
          <note type="speaker">
            Anf. 72 RAIMO PÄRSSINEN (S):
          </note>
          <u>
            <seg>
              Herr talman! Moderaterna förstår inte det här. När vi säger att
              Sverige är ett bra land, men det är någonting som håller på att
              gå sönder, ser man inte det som håller på att gå sönder.
            </seg>
          </u>
          <u>
            <seg>
              Vi socialdemokrater tycker att arbetslösheten är alldeles för
              hög. Långtidsarbetslösheten bara växer och växer. Vi tycker att
              det är ett bekymmer. Ser inte ni det? Vi ser att skolan går baklänges.
              Resultaten sjunker. Det tycker vi är ett bekymmer. Varför tycker
              inte ni moderater det? Vi ser att sjukvården håller på att krackelera
              på sina håll. Vi hör rapporter från Skåne, till exempel. Vi tycker
              att det är ett bekymmer att sjukvården inte har tillräckligt med
              resurser. Tycker inte ni det? Vi ser skandalerna inom äldreomsorgen.
              Vi ser friskolor som läggs ned. Vi ser elever som blir utan betyg.
              Det är ett bekymmer. Tycker inte ni moderater det? Sverige är
              ett bra land, men det håller på att gå sönder.
            </seg>
          </u>
          <u>
            <seg>
              Om vi ska prata om Arbetsförmedlingen, fru statsråd, är det tre
              saker jag som socialdemokrat vill framföra.
            </seg>
          </u>
          <u>
            <seg>
              Först vill jag att man ska börja fokusera på att sluta det som
              kallas rekryteringsgapet. Se till att förmedlingen får resurser
              och möjligheter att lotsa in de arbetslösa i jobb. Företagen eftersöker
              arbetskraft. Det här är det första man ska göra.
            </seg>
          </u>
          <u>
            <seg>
              Det andra är att ge alla som söker ett jobb ett professionellt
              stöd, oavsett var de kommer från. Det ska finnas tid och möjligheter
              för förmedlarna att göra detta. Det är inga svåra saker. Det handlar
              om vilja och resurser.
            </seg>
          </u>
          <u>
            <seg>
              Det tredje, herr talman, är att göra det som ger resultat. Det
              är väl resultaten som räknas. Sverige är ett bra land, men det
              håller på att gå sönder. Varför ser inte ni moderater det?
            </seg>
          </u>
          <note type="speaker">
            Anf. 73 PATRIK BJÖRCK (S):
          </note>
          <u>
            <seg>
              Herr talman! Vi har i kväll fått se en arbetsmarknadsminister
              som inte kan eller vill svara på frågor. Vi har en arbetsmarknadsminister
              som inte kan svara på frågan om vad hon tänker göra åt ungdomsarbetslösheten
              men som väljer att ägna sig åt siffertricksande.
            </seg>
          </u>
          <u>
            <seg>
              Vi har, herr talman, i debatten i dag hört ett flertal moderata
              ledamöter förneka att det råder hög arbetslöshet. De säger att
              allt är bra, att den moderata politiken har lyckats, att det inte
              finns behov av några nya åtgärder.
            </seg>
          </u>
          <u>
            <seg>
              Herr talman! Vi socialdemokrater tar arbetslösheten på allvar.
              Därför blir vi djupt oroade när vi inser att regeringen inte gör
              det. Vi ser de arbetslösa ungdomarna. Vi hör dem, och vi tar deras
              oro på allra största allvar. Vi ägnar oss inte åt att låtsas att
              de inte finns, att de skulle vara någon sorts statistiska krumelurer,
              när vi vet att det är ungdomar av kött och blod som far illa.
            </seg>
          </u>
          <u>
            <seg>
              Herr talman! Vi talar också med de företagare som trots den höga
              arbetslösheten inte hittar någon att anställa, därför att arbetsmarknadspolitiken
              har havererat, gett upp, lämnat walk over. Arbetsförmedlingen
              lämnar år efter år tillbaka miljarder av de pengar som fanns för
              att utbilda arbetslösa ungdomar som skulle ta de jobb som faktiskt
              finns i riktiga företag i Sverige i dag.
            </seg>
          </u>
          <u>
            <seg>
              Detta är något som oroar oss djupt. Vi för en helt annan politik.
              Vi ser problemen. Den första förutsättningen för att lösa problemen
              är att se dem.
            </seg>
          </u>
          <note type="speaker">
            Anf. 74 JENNY PETERSSON (M):
          </note>
          <u>
            <seg>
              Herr talman! Jag tänkte använda några sekunder till att poängtera
              att vi moderater och Alliansen tar arbetslösheten på stort allvar.
              Det är därför vi har gjort dessa satsningar på utbildning på arbetsmarknaden.
              Det har skett för att stärka förutsättningarna för jobb och tillväxt
              och för att motverka att arbetslösheten biter sig fast.
            </seg>
          </u>
          <u>
            <seg>
              Det finns resurser till Arbetsförmedlingen. Arbetsförmedlingen
              har i dag fler uppdrag. Det är en utmaning för en stor myndighet
              att ha många uppdrag. Jag vet att många arbetsförmedlare på Arbetsförmedlingen
              jobbar hårt för att motivera unga att ta del av folkhögskolesatsningar.
            </seg>
          </u>
          <u>
            <seg>
              Det sägs att regeringen inte har gjort något. Men det tål att
              än en gång belysa att mellan 2006 och 2012 ökade sysselsättningen
              med 200 000 personer, trots att vi gick igenom en ekonomisk kris
              och sedan en lågkonjunktur. Siffrorna och massarbetslösheten jämförs
              ofta med högkonjunkturen 2006.
            </seg>
          </u>
          <u>
            <seg>
              Även om långtidsarbetslösheten har ökat något är den fortfarande
              bland de lägsta i Europa. Jag säger inte att vi är nöjda, och
              det finns mer att göra. Att framtiden kommer att se annorlunda
              ut kan vi vara säkra på. Det är inte rätt sätt att backa in i
              framtiden, som Socialdemokraterna föreslår.
            </seg>
          </u>
          <note type="speaker">
            Anf. 75 Arbetsmarknadsminister ELISABETH SVANTESSON (M):
          </note>
          <note>
            Herr talman! Tack för interpellationerna och interpellationsdebatten!
          </note>
          <u>
            <seg>
              Jobben är vår viktigaste fråga. Precis som Jenny Petersson var
              inne på i slutet har hela Europa haft tuffa år, och svensk arbetsmarknad
              är minst sagt präglad av detta. Sverige är ett exportberoende
              land, och 70 procent av exporten går till Europa.
            </seg>
          </u>
          <u>
            <seg>
              Trots detta har sysselsättningen ökat med över 200 000. Under
              90-talskrisen tappade vi över 500 000 i sysselsättning. Det är
              en viktig poäng. Det har skett på grund av en politik som har
              gjort det mer lönsamt att arbeta, mer förmånligt att anställa
              personer som har stått långt utanför arbetsmarknaden, mer attraktivt
              att vara företagare i Sverige. Det är hos företag och offentliga
              arbetsgivare som jobb kommer till, inte i högkvarteret på Sveavägen
              och inte hos regeringen. Det är hos arbetsgivarna som vi från
              politikens sida kan öka förutsättningarna för jobb att växa fram.
            </seg>
          </u>
          <u>
            <seg>
              Jobben är vår absolut viktigaste fråga. Det är tydligt att skiljelinjerna
              är starkast här. Vi står inför ett viktigt vägval 2014. Ska det
              vara höjda skatter, som Socialdemokraterna inte vill prata om,
              ökade kostnader att anställa unga och andra och ökad belastning
              på företag och jobb? Eller ska företagen växa så att antalet jobb
              fortsätter att växa till?
            </seg>
          </u>
          <u>
            <seg>
              Det här är en stor utmaning för oss att fler unga får del av
              jobben. Arbetsförmedlingen är en viktig del i att matcha och stötta,
              men utbildningssystemet är också viktigt. Det är viktigt att vi
              kan motivera våra unga att komma tillbaka till studier. Arbetsgivaren
              vill ha en produktiv ung person. Helst ska den unga personen vara
              25 år och ha tio års erfarenhet. Det fungerar ju inte riktigt
              så.
            </seg>
          </u>
          <u>
            <seg>
              Vad vi kan göra från politikens sida är att sänka trösklar och
              kostnader och underlätta för unga att ta sig in på arbetsmarknaden.
              Det har vi gjort, och det kommer vi att fortsätta att göra – så
              att antalet jobb växer och kommer fler unga till del.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            På grund av tekniska problem ajournerades förhandlingarna från
            kl. 18.37 till kl. 18.47.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.47.
          </note>
          <note>
            13 § Svar på interpellation 2013/14:49 om ökningen av antalet
            dödsolyckor
          </note>
          <note type="speaker">
            Anf. 76 Arbetsmarknadsminister ELISABETH SVANTESSON (M):
          </note>
          <u>
            <seg>
              Herr talman! Sven-Erik Bucht har frågat mig vad jag avser att
              vidta för åtgärder för att minska antalet dödsolyckor på arbetsplatserna
              och om jag är beredd att öka anslagen till arbetsmiljöarbete.
            </seg>
          </u>
          <u>
            <seg>
              Låt mig allra först vara tydlig med att varje dödsolycka i arbetslivet
              är en för mycket. Ingen ska behöva dö på jobbet.
            </seg>
          </u>
          <u>
            <seg>
              Arbetsmiljöverket har en viktig roll i främjandet av en arbetsmiljö
              som förebygger ohälsa och arbetsolyckor. Traditionellt olycksdrabbade
              branscher prioriteras därför högt, inom både tillsyns- och informationsverksamheten.
              Arbetsmiljöverket utvecklar och effektiviserar dessutom kontinuerligt
              metoderna för sin tillsyn. Siffrorna visar att det i dag utförs
              fler inspektioner per inspektör än för bara några år sedan. Också
              antalet krav i tillsynsbesluten har ökat, vilket tyder på att
              verkets arbete med urvalsmetoder för att identifiera de mest riskfyllda
              arbetsställena har gett resultat.
            </seg>
          </u>
          <u>
            <seg>
              Yngre män är överrepresenterade när det gäller arbetsolyckor.
              För att öka och stärka ungas kunskaper kring arbetsmiljöfrågor
              och deras rättigheter på jobbet har Arbetsmiljöverket under april
              till september genomfört särskilda tillsyns- och informationsinsatser.
              De traditionellt olyckdrabbade branscherna bygg och anläggning
              samt jord och skog gavs särskilt fokus.
            </seg>
          </u>
          <u>
            <seg>
              Sedan är det viktigt att komma ihåg att det är arbetsgivarnas
              ansvar att se till att arbetsmiljölagstiftningen följs. Arbetsmiljöverkets
              roll är att utöva tillsyn över arbetsmiljölagen. Det är viktigt
              med ett gott samarbete mellan regeringen, Arbetsmiljöverket, arbetsmarknadens
              parter och arbetsgivarna i det förebyggande arbetsmiljöarbetet.
            </seg>
          </u>
          <u>
            <seg>
              Regeringen har under perioden 2009–2013 tillfört resurser till
              Arbetsmiljöverket för olika satsningar, när det gäller både information
              och tillsyn, bland annat öronmärkta satsningar för att utveckla
              de delar av verksamheten som handlar om information och kommunikation,
              med särskilt fokus på de minsta arbetsplatserna, där ofta stora
              risker för allvarliga olycksfall finns.
            </seg>
          </u>
          <u>
            <seg>
              Regeringen kommer även nästa år att förstärka myndighetens resurser
              till kunskapsspridning.
            </seg>
          </u>
          <u>
            <seg>
              Jag vill därutöver påminna om att riksdagen i somras beslutade
              om en ny reform som regeringen föreslagit rörande sanktionerna
              på arbetsmiljöområdet. Reformen innebär att sanktionsavgifter
              i stor utsträckning ska ersätta straff, vilket kommer att skapa
              ett effektivare sanktionssystem. Arbetsmiljöverket har dessutom
              på uppdrag från regeringen inrättat ett register för företag som
              utstationerar arbetstagare i Sverige. Detta kommer på sikt att
              göra det lättare för Arbetsmiljöverket att få en klar bild av
              hur läget ser ut och målinrikta sina insatser.
            </seg>
          </u>
          <u>
            <seg>
              Jag följer noga utvecklingen och har dessutom nära kontakt med
              parterna i arbetsmiljöfrågorna och kommer att fortsätta att ta
              upp hur vi bäst kan samarbeta vidare för att främja en god arbetsmiljö
              som förebygger ohälsa och olyckor i arbetslivet.
            </seg>
          </u>
          <note type="speaker">
            Anf. 77 SVEN-ERIK BUCHT (S):
          </note>
          <note>
            Herr talman! Fru statsråd! Sten Anders Fors, 61 år, chaufför;
            Bengt Patrik Lundmark, 42 år, elektriker; Kenneth Oskarsson, 52
            år, maskintekniker; Fredrik Oskarsson, 21 år, maskintekniker;
            Bengt Jonsson, 58 år, golfbanearbetare; Karl Göran Andersson,
            63 år, rivningsarbetare; Johan Löfroth, 23 år, murare; Pasi Hietanen,
            56 år, industrimontör; Juha Nikumaa, 60 år, industrimontör; Stig
            Erling Holmgren, 64 år, plogbilsförare; Torgny Bergdahl, 60 år,
            industrimontör; Tord Öberg, 64 år, industrimontör.
          </note>
          <note>
            Dessa tolv personer omkom i arbetsplatsolyckor i Norrbotten under
            åren från 2009 fram till dags dato. De här människorna gick till
            jobbet men kom aldrig hem igen. Senast den 17 oktober omkom Torgny
            Bergdahl och Tord Öberg på SSAB i Luleå i en mycket tragisk arbetsplatsolycka.
            De dränktes i tjära.
          </note>
          <u>
            <seg>
              I hela vårt land omkom i arbetsplatsolyckor under den nämnda
              tidsperioden 219 personer. De gick till jobbet, men de kom aldrig
              hem.
            </seg>
          </u>
          <u>
            <seg>
              Den gångna helgen, allhelgonahelgen, tände vi ljus. Låt mig,
              herr talman, ta i anspråk lite av min talartid för att hedra dem
              som har omkommit på sina arbetsplatser och för att understryka
              allvaret i detta utlysa en stund av tystnad.
            </seg>
          </u>
          <u>
            <seg>
              Herr talman! Jag ville tacka statsrådet Elisabeth Svantesson
              för svaret även om jag inte delar den ljusa bild som statsrådet
              vill förmedla i sitt svar. Jag vill påminna statsrådet om att
              utvecklingen av arbetsplatsolyckor är en mycket, mycket svart
              läsning. Under åren 2009–2012 ökade antalet arbetsplatsolyckor
              med sjukfrånvaro med hela 16 procent, från 25 882 år 2009 till
              30 190 arbetsplatsolyckor år 2012.
            </seg>
          </u>
          <u>
            <seg>
              Under den tidsperioden omkom årligen ungefär en person per vecka
              på sin arbetsplats. Det här är oerhört allvarligt och i högsta
              grad oacceptabelt. Att alliansregeringen dragit ned på resurserna
              för det som ska förebygga olyckor är djupt allvarligt och beklagligt.
              Resurserna till Arbetsmiljöverket har inte varit något som regeringen
              prioriterat. Som en konsekvens av detta har antalet arbetsmiljöinspektörer
              kraftigt reducerats, och det förebyggande arbetet har tunnats
              ut. Olyckorna har ökat. Människor går till jobben och kommer aldrig
              hem.
            </seg>
          </u>
          <u>
            <seg>
              Jag ska i mitt nästa inlägg beröra utvecklingen särskilt i mitt
              hemlän Norrbotten.
            </seg>
          </u>
          <note type="speaker">
            Anf. 78 KATARINA BRÄNNSTRÖM (M):
          </note>
          <u>
            <seg>
              Herr talman! Det är självklart oerhört tragiskt med arbetsplatsolyckor,
              och vi blev alla tagna när vi hörde namnen på människor som förolyckats
              på jobbet. Ingen ska behöva riskera sitt liv på jobbet.
            </seg>
          </u>
          <u>
            <seg>
              Jag har själv en son som drabbades av en allvarlig arbetsplatsolycka.
              Efter ett antal operationer och en lång sjukskrivning tvingades
              han omskola sig. Jag vet alltså vad det vill säga att vara nära
              någon som drabbas på det sättet.
            </seg>
          </u>
          <u>
            <seg>
              I den här interpellationen undrar jag ändå om det inte blivit
              fel på rubriken Ökningen av antalet dödsolyckor. Det är faktiskt
              inte rätt. Antalet dödsolyckor går tack och lov nedåt. De senaste
              åren har det varit en sjunkande trend. Flera årtionden tillbaka
              i tiden var det flera hundra som dog varje år. De senaste åren
              har vi varit nere på rekordlåga siffror. I år kanske det blir
              ett nytt rekord. Förra året var det 45 som dog på jobbet. Det
              är 45 för många. I år tror jag att det är anmält 28, och det kan
              bli ett bra år. Vi måste ändå glädjas åt att det blir bättre.
            </seg>
          </u>
          <u>
            <seg>
              Arbetsmiljöverket har blivit effektivare, och jag är glad för
              det. Jag tycker att det är bra att inspektörerna får göra kvalitativt
              bättre inspektioner. Det finns ett pressmeddelande där generaldirektören
              säger att inspektionerna ökade med drygt 40 procent fram till
              2012 från 2008. Han säger: I dag gör vi mer nytta för samhället
              för de skattemedel som finansierar vår verksamhet. Detta säger
              alltså Mikael Sjöberg. Det måste vi väl säga är mycket bra och
              positivt.
            </seg>
          </u>
          <u>
            <seg>
              När det gäller antalet anmälningar får man ta det lite grann
              med en nypa salt. Jag har en rapport som kommer från Arbetsmiljöverket
              och som heter Arbetsskador 2012 . Redan på de första raderna på
              första sidan står det: Under 2012 skedde flera förändringar som
              kan ha påverkat antalet anmälningar. Sedan december 2011 finns
              en elektronisk tjänst för att anmäla arbetsskador via internet,
              vilket kan påverka benägenheten att anmäla.
            </seg>
          </u>
          <u>
            <seg>
              Det blir alltså enklare att anmäla olyckor. Det är väl jättebra
              att man använder ny teknik. Det här med siffror får man ibland
              ta med en nypa salt.
            </seg>
          </u>
          <u>
            <seg>
              Arbetsmiljöarbete är jätteviktigt. Därför är det viktigt att
              Arbetsmiljöverket har fått ett tydligare uppdrag att förmedla
              kunskap och information så att vi förebygger olyckor. Men det
              är också viktigt att se till att den kunskapen leder till efterlevnad
              av de regler och lagar som finns och att man inser värdet av att
              använda rätt skyddsutrustning.
            </seg>
          </u>
          <u>
            <seg>
              Arbetsmiljöverkets resurser ökar för varje år nu. Det tycker
              vi är bra, och jag tror att ni tycker det också. Det sätts större
              fokus på psykosociala faktorer som stress och annat, områden där
              sjukskrivningstalen ökar. Vår ambition är arbetslinjen. Det är
              att varje person ska kunna jobba så mycket som möjligt efter sin
              förmåga. Här är en god arbetsmiljö oerhört viktig.
            </seg>
          </u>
          <u>
            <seg>
              Det är positivt att fler kan jobba längre. Statistiken visar
              att man gör det. Vi är friskare högre upp i åren. Det finns statistik
              som visar att genomsnittstiden för arbete ökar för människor som
              har passerat 55 år. Man är beredd att arbeta både längre och mer
              tid. Detta måste vi tolka som ett gott betyg på att vi har en
              god arbetsmiljö i Sverige, kanske den bästa i världen även om
              det finns mycket kvar att göra.
            </seg>
          </u>
          <u>
            <seg>
              Som sagt är varje olycka och varje människa som dör på jobbet
              en för mycket och något oerhört tragiskt.
            </seg>
          </u>
          <note type="speaker">
            Anf. 79 HILLEVI LARSSON (S):
          </note>
          <u>
            <seg>
              Herr talman! Låt oss titta på ett annat område, trafiken. Där
              har vi nollvision när det gäller dödsolyckor. Vi kan nu se resultatet
              av det arbete som har pågått under många år för att få ned dödssiffrorna
              gällande trafiken. Vi har nått all-time low nu. September månad
              var det så låga dödstal att man får gå tillbaka till 40-talet
              för att hitta sådana siffror. Överlag var dödssiffrorna gällande
              olyckor på våra vägar mellan 2010 och 2013 så låga att man får
              gå tillbaka till 40-talet för att hitta så låga siffror.
            </seg>
          </u>
          <u>
            <seg>
              Det är ingen slump att det har blivit på det sättet. Det är resultat
              av ett arbete med säkrare vägar, säkrare bilar, lagar om bilbälten,
              försök att skilja mellan cyklister och bilar. Det är ett arbete
              som har pågått under en lång tid och som har varit väldigt framgångsrikt.
            </seg>
          </u>
          <u>
            <seg>
              Tänk om vi hade haft ett lika prioriterat arbete när det gällde
              att förebygga dödsolyckor på våra arbetsplatser! Men det har vi
              uppenbarligen inte haft.
            </seg>
          </u>
          <u>
            <seg>
              Vi kan se att antalet dödsolyckor under de senaste åren har ökat.
              Det är 50 dödsolyckor per år. Det är 1 600 arbetsplatsolyckor,
              varav många resulterar i sjukskrivningar och invaliditet, och
              200 anmälda arbetssjukdomar. Detta är fruktansvärt. Men det som
              är ännu mer fruktansvärt är att flertalet av dessa incidenter
              hade kunnat förebyggas. Då är frågan: Varför gör vi inte det?
            </seg>
          </u>
          <u>
            <seg>
              När det gäller Arbetsmiljöverket har verket ännu inte hämtat
              sig från de kraftiga nedskärningar som har gjorts. Där borde man
              satsa mycket mer. Även om inspektörerna pressas att göra fler
              inspektioner handlar det om antalet inspektörer – ett litet antal
              inspektörer kan inte göra hur mycket som helst. Kvaliteten i arbetet
              blir naturligtvis sämre när de tvingas vara ute på massor av ställen
              i stället för att prioritera så många som möjligt där det finns
              stora risker.
            </seg>
          </u>
          <u>
            <seg>
              Vi har problem med bemanningsföretag som alltmer tar över, och
              där kan man se att det finns en oklarhet om var ansvaret ligger.
              Ligger ansvaret på bemanningsföretaget att förebygga arbetsplatsolyckor,
              eller ligger det på den som tar emot personer från bemanningsföretag?
              Ja, det är ofta väldigt oklart. Det gäller över huvud taget när
              underentreprenörer anlitas att de som tas in många gånger inte
              har rätt utbildning för jobbet och inte har erfarenhet för det.
            </seg>
          </u>
          <u>
            <seg>
              Det finns mycket man skulle kunna göra. Man kan satsa mycket
              mer på arbetsmiljöarbetet. Företagshälsovården kapas av regeringen.
              Företagshälsovården handlar just om att förebygga dålig arbetsmiljö
              och dålig hälsa på jobbet. Det förebyggande arbetet skulle kunna
              bli mycket bättre, och även detta med underentreprenörer och bemanningsföretag.
            </seg>
          </u>
          <u>
            <seg>
              I dag har vi också en situation där man inte har tillträde till
              vissa arbetsplatser. Arbetsmiljöverket har det naturligtvis, men
              facket har inte tillträde och regionala skyddsombud har inte tillträde.
              Det krävs nämligen att man har fackliga medlemmar på arbetsplatsen,
              och många gånger är det de värsta arbetsplatserna som man inte
              har tillträde till, där människor inte vågar organisera sig fackligt.
            </seg>
          </u>
          <u>
            <seg>
              En konkret åtgärd som man skulle kunna vidta är att se till att
              facket och regionala skyddsombud kan hjälpa till och slå larm
              när de hittar farliga arbetsmiljöer. Det viktigaste i detta måste
              ändå vara att förebygga att olyckorna händer från början.
            </seg>
          </u>
          <note type="speaker">
            Anf. 80 MARIA STENBERG (S):
          </note>
          <u>
            <seg>
              Herr talman! Nolltolerans mot döden på jobbet – hur svårt kan
              det vara och hur svårt måste det bli? Nolltolerans mot döden på
              jobbet borde vara en självklarhet för den här kammaren.
            </seg>
          </u>
          <u>
            <seg>
              Arbetstagare som tillhör LO-kollektivet skadas på jobbet varje
              dag. Många av dem får bestående men. Det är tunga lyft, ensidiga
              arbetsuppgifter, pressade tider för att kunna genomföra sina arbetsuppgifter
              och en alltmer slimmad arbetsorganisation.
            </seg>
          </u>
          <u>
            <seg>
              LO-kollektivets medlemmar har de största bristerna i sin arbetsmiljö
              i dag, och det resulterar i skador som gör att sjukskrivningarna
              ökar och i utslitning som innebär en kamp mot värk, en kamp mot
              Försäkringskassan och en allmän kamp för att komma upp ur sängen
              varje dag. Det är dödsfall – två stycken i Norrbotten nyligen
              som efterlämnade både anhöriga och arbetskamrater.
            </seg>
          </u>
          <u>
            <seg>
              En vanlig reaktion vid en arbetsplatsolycka är att den nog var
              lite oförutsedd eller att det kanske inträffade någonting på grund
              av olyckliga omständigheter. Men tyvärr, statsrådet Svantesson,
              är det så att alltför många arbetsgivare slarvar med det systematiska
              arbetsmiljöarbetet i dag. Hur ska vi annars kunna se de skador
              och de olyckor som sker i dag?
            </seg>
          </u>
          <u>
            <seg>
              Riskbedömningar sker inte kontinuerligt, skyddsronder skjuts
              upp och uppföljningen sker inte kontinuerligt, och då drabbas
              människor, arbetstagarna, av skador. I värsta fall, som på SSAB
              i Luleå, dör man på jobbet och kommer inte hem till middagen den
              kvällen.
            </seg>
          </u>
          <u>
            <seg>
              Den svenska arbetsmarknadsmodellen bygger på tre ben: staten,
              arbetsgivarna och de fackliga organisationerna. De fackliga organisationerna
              gör i dag allt vad de kan med de resurser och de fackliga företrädare
              som de har genom sina skyddsombud och regionala skyddsombud. Arbetsgivarna
              har sitt ansvar genom lagstiftningen. Men vad gör staten? Och
              vad gör politiken? Det är kanske mest intressant i denna kammare.
            </seg>
          </u>
          <u>
            <seg>
              Om jag ska vara riktigt ärlig är nog inte arbetsmiljöarbetet
              den borgerliga regeringens paradgren, för då skulle man inte ha
              börjat sin regeringstid med att med ett pennstreck stryka hela
              Arbetslivsinstitutet. Man skulle genom åren inte ha sänkt anslagen
              till Arbetsmiljöverket. Man skulle inte ha omöjliggjort den vidareutbildning
              som skyddsombuden behöver.
            </seg>
          </u>
          <u>
            <seg>
              Om det fanns en regering som ansåg att det var viktigt med nolltolerans
              mot döden på jobbet kanske vi inte skulle vara så jättemånga som
              debatterade detta ämne i dag.
            </seg>
          </u>
          <u>
            <seg>
              Det går inte, statsrådet Svantesson, att slingra sig undan att
              ni under er regeringstid inte har prioriterat arbetsmiljöarbetet.
              Sedan kan vi stå här med statistik och säga att det nog blir bättre
              i år än vad det kanske var förra året.
            </seg>
          </u>
          <u>
            <seg>
              Vi har i Norrbotten under åren från 2009 till nu haft tolv dödsfall
              på jobbet. Jag tycker att det vore klädsamt om riksdagen genom
              sin kammare och regeringen genom sitt statsråd kunde ha nolltolerans
              mot döden på jobbet.
            </seg>
          </u>
          <note type="speaker">
            Anf. 81 RAIMO PÄRSSINEN (S):
          </note>
          <u>
            <seg>
              Herr talman! Om jag vore statsrådet Svantesson skulle jag ta
              Katarina Brännström i örat, för hon står här i riksdagens kammare
              och far med osanning.
            </seg>
          </u>
          <u>
            <seg>
              Senast i dag kan vi läsa att Riksdag &amp; Departement, vår tidning,
              redovisar resurserna för Arbetsmiljöverket. När ni tog över regeringsmakten
              fanns det ungefär 400 inspektörer. I dag finns det 230 i aktiv
              tjänst. Resurserna har minskat. Vi klarar inte heller av ILO:s
              rekommendationer.
            </seg>
          </u>
          <u>
            <seg>
              Att i det läget stå i denna kammare och säga att man satsar på
              arbetsmiljön i Sverige är ett hån, och dessutom är det inte sant.
              När ni har lagt dit pengar har ni lagt dit pengar till olika projekt.
              Men prata då med Arbetsmiljöverket och fråga: Vad gör Arbetsmiljöverket
              när pengarna tar slut? Projekten tar slut, och då blir det ännu
              mindre pengar.
            </seg>
          </u>
          <u>
            <seg>
              Är det så att denna regering med Svantesson i spetsen satsar
              på Arbetsmiljöverket och lägger dit mer resurser? Är det därför
              man lägger ned kontoret i Gävle eller sex sju andra kontor? Är
              det för att man har fått mer resurser? Nej, det är för att man
              har fått mindre.
            </seg>
          </u>
          <u>
            <seg>
              Det som gör mig upprörd, herr talman, är att man inte far med
              sanning i riksdagens kammare.
            </seg>
          </u>
          <u>
            <seg>
              Det är bara att konstatera att ni svälter ut Arbetsmiljöverket.
              Jag sitter i Arbetsmiljöverkets insynsråd, och vi har möte i morgon.
              Detta kommer att diskuteras på nytt.
            </seg>
          </u>
          <u>
            <seg>
              Antalet inspektörer minskar, och har minskat kraftigt. Ni har
              tagit ett steg tillbaka och lagt dit lite pengar till projekt.
              Sedan försvinner de pengarna, och då måste det omorganiseras.
              Då måste man säga upp tio inspektörer per år framöver. Och Moderaterna
              står här i kammaren och säger att det är en satsning.
            </seg>
          </u>
          <u>
            <seg>
              Sverige är ett bra land att leva i. Sverige har många bra arbetsmiljöer.
              Men Sverige har också många dåliga arbetsmiljöer.
            </seg>
          </u>
          <u>
            <seg>
              Vi socialdemokrater är bekymrade över de psykosociala arbetsmiljöproblemen,
              som bara växer. Vi har hela TCO-sidan. Vi har bekymret med tillfälliga
              anställningar, som skapar oro. Det är någonting som händer ute
              på många arbetsplatser. Att folk dör har vi hört – det vet vi.
              Hur kan man stå i denna talarstol och säga att det blir bättre
              när vi vet att dödstalet fluktuerar mellan åren? Det vet vi. Ett
              år var det 61, och ett annat år var det 45. Det kanske blir 72.
              Men att utifrån det säga att det blir bättre betyder att man inte
              ser verkligheten.
            </seg>
          </u>
          <u>
            <seg>
              Det är väl det vi får tvista om: Vem är det som kan beskriva
              verkligheten där ute?
            </seg>
          </u>
          <u>
            <seg>
              Är det så att ni moderater bara tittar på det som är fint och
              vackert och bra och som fungerar, eller lägger ni fokus på det
              som inte fungerar? Människor far illa, kvinnor slits ut i förtid
              och man går in i väggen. Centralorganisationerna och facken kräver
              åtgärder eftersom arbetsmiljön är så viktig. Och ni står här och
              säger att det blir bättre! Ni står här och säger att ni satsar!
            </seg>
          </u>
          <u>
            <seg>
              Kan statsrådet Svantesson ställa sig i talarstolen och tala om
              för oss exakt på öret hur mycket satsningar det blir framöver?
              Hur många fler inspektörer blir det? På vilket sätt satsar ni
              för att dödsolyckorna ska minska?
            </seg>
          </u>
          <u>
            <seg>
              Som sagt tidigare, tänk vad enkelt det vore att dra i gång ett
              trepartssamarbete med nollvision mot dödsolyckor. Det är enkelt
              – det är bara att göra det.
            </seg>
          </u>
          <note type="speaker">
            Anf. 82 HANNAH BERGSTEDT (S):
          </note>
          <u>
            <seg>
              Herr talman! På väg av planet hit möts jag av nyheten att två
              stycken har omkommit i en dödsolycka. Många på arbetsplatsen det
              rapporteras om jobbar i min närhet. Min första tanke är: Må det
              inte vara mina ungars bästa kompis pappa, vår granne.
            </seg>
          </u>
          <u>
            <seg>
              Pressen på arbetsmarknaden har ökat. Brist på rätt personal att
              rekrytera rapporteras från arbetsgivarna på grund av en undermålig
              arbetsmarknadspolitik som inte rustar människor för att ta de
              lediga jobben. Det gör att företagen riskerar att få fel personal
              att utföra alldeles för farliga arbetsuppgifter.
            </seg>
          </u>
          <u>
            <seg>
              Pressen på de arbetslösa har också ökat. Det är på grund av konkurrensen,
              naturligtvis – det är hög arbetslöshet – men också på grund av
              försämrade försäkringssystem.
            </seg>
          </u>
          <u>
            <seg>
              Det gäller att visa framfötterna. Man jobbar för länge och utför
              arbetsuppgifter man inte riktigt är rätt utbildad för, och därför
              ökar också riskerna.
            </seg>
          </u>
          <u>
            <seg>
              Man vill visa framfötterna för att få komma tillbaka, för det
              är viktigt att få komma igen nästa gång det visar sig att det
              finns utrymme att göra ett jobb på en arbetsplats.
            </seg>
          </u>
          <u>
            <seg>
              På mina besök runt om i länet i Norrbotten möter jag skyddsombud
              som vittnar om just det här med ökat risktagande. På Arbetsmiljöverkets
              hemsida kan man läsa deras senaste rapporter. Rubrikerna lyder
              ungefär så här: Bemanningsbranschen: Personalens arbetsmiljö faller
              mellan stolarna , Tidiga signaler om risker i arbetsmiljön ignoreras
              vid 60 procent av arbetsplatserna och Bristande introduktion av
              unga på jobbet .
            </seg>
          </u>
          <u>
            <seg>
              Detta är några rapporter som jag tycker borde få arbetsmarknadsministern
              att fundera på om de prioriteringar man gör verkligen är relevanta
              när inte bara dödsfallen på jobbet ökar utan också riskerna. Det
              syns på att allt fler arbetsplatsolyckor anmäls.
            </seg>
          </u>
          <u>
            <seg>
              Jag kan säga att jag blev lättad när jag kom hem, för då stod
              min granne framför vårt hus och väntade på att skjutsa ungarna
              till fotbollen. Det var inte grannen den här gången, och jag blev
              väldigt lättad. Samtidigt fick jag otroligt dåligt samvete, för
              jag vet att någonstans i min närhet finns det människor som har
              förlorat sina anhöriga.
            </seg>
          </u>
          <u>
            <seg>
              Är det inte dags att låta arbetsmiljön få kosta i reda pengar?
              Det omvända är att priset betalas i människoliv.
            </seg>
          </u>
          <note type="speaker">
            Anf. 83 JAN ERICSON (M):
          </note>
          <u>
            <seg>
              Herr talman! Sven-Erik Buchts inledning på sin interpellation
              tycker jag var en fin gest. Men jag tycker också att det är osmakligt
              att använda tragiska dödsfall på arbetsmarknaden som ett slagträ
              i den politiska debatten. Jag tycker faktiskt att det är ganska
              osmakligt.
            </seg>
          </u>
          <u>
            <seg>
              Vi vet att det händer olyckor i vårt samhälle. Det händer olyckor
              i trafiken och på våra arbetsplatser. Varje olycka är en för mycket,
              precis som arbetsmarknadsministern har framfört.
            </seg>
          </u>
          <u>
            <seg>
              Men jag tycker att man också ska ge en korrekt bild av hur verkligheten
              ser ut. Katarina Brännström försökte göra det förut; jag ska förtydliga
              det ytterligare. Vi fick nämligen en utförlig dragning, som även
              Patrik Björck var med på, i Socialförsäkringsutredningen för två
              veckor sedan, där vi gick igenom just detta.
            </seg>
          </u>
          <u>
            <seg>
              Vi arbetar i den utredningen med hur vi ska utforma framtidens
              arbetsskadeförsäkring. Som bakgrundsmaterial till det fick vi
              en föredragning av våra tjänstemän som beskrev hur utvecklingen
              har sett ut när det gäller arbetsolyckor, arbetssjukdomar och
              dödsfall på arbetsplatsen.
            </seg>
          </u>
          <u>
            <seg>
              Precis som flera har nämnt tidigare är det en dramatisk minskning
              vi ser. Jag vet inte om ni känner till att det på 50-talet dog
              mellan 400 och 500 personer om året i arbetsplatsolyckor. I dag
              är vi nere på någonstans runt 40 eller kanske ännu lägre. Det
              är väl ändå en ganska positiv utveckling vi ser.
            </seg>
          </u>
          <u>
            <seg>
              Samma sak när det gäller arbetsolyckor och arbetssjukdomar –
              de minskar. Om vi jämför med hur det såg ut 2006 när Alliansen
              tog över har vi lägre tal, både på arbetsolyckor och på arbetssjukdomar
              i dag än vad vi hade 2006.
            </seg>
          </u>
          <u>
            <seg>
              Om man helt dömer ut Alliansens arbetsmiljöarbete och säger att
              det är en katastrof på arbetsmarknaden undrar jag vad man ska
              säga om de resurser som satsades och det arbete som bedrevs fram
              tills Alliansen tog över. Då var det ju mycket värre siffror på
              alla de här områdena – sjukdomar, olyckor och dödsfall.
            </seg>
          </u>
          <u>
            <seg>
              Hillevi Larsson nämner att vi har all-time low i trafiken och
              har det som ett föredöme: Se så bra det går när man jobbar med
              nollvisionen.
            </seg>
          </u>
          <u>
            <seg>
              I trafiken dog det 296 personer 2012. 296 personer dog i trafiken
              trots nollvisionen. På arbetsplatserna var det 35–40 personer
              som dog. Det är trots allt lägre tal än i trafiken. Jag tycker
              att det är lite väl magstarkt att ha trafiksituationen som ett
              föredöme när man diskuterar arbetsmiljöfrågor.
            </seg>
          </u>
          <u>
            <seg>
              Sedan kan vi dessutom konstatera en sak som jag fick veta på
              Socialförsäkringsutredningens föredragning: En hel del av de dödsfall
              som sker på jobbet sker i trafiken. Trafikdödsfall är alltså en
              ganska betydande del av dödsfallen på arbetsmarknaden.
            </seg>
          </u>
          <u>
            <seg>
              Jag tycker att det är självklart att vi ska ha nolltolerans mot
              dödsfall på jobbet. Men, som sagt, trots att vi har en nollvision
              i trafiken kommer vi inte ned till noll olyckor. Det är inte så
              enkelt som att använda dödsfallen som ett politiskt slagträ, utan
              jag tror att man måste tänka väldigt mycket mer. Det handlar inte
              bara om inspektioner och resurser utan också om det som jag själv
              har framfört vid flera tillfällen: individens ansvar.
            </seg>
          </u>
          <u>
            <seg>
              Om man, som jag, själv har jobbat i industrin och vet hur det
              ser ut på en industriarbetsplats vet man att alla arbetstagare
              tyvärr inte följer de åtgärder som finns eller använder den utrustning
              som finns. Det tycker jag är ett stort bekymmer.
            </seg>
          </u>
          <u>
            <seg>
              Om man säger att arbetsmiljöarbetet inte är Alliansens paradgren
              undrar jag hur man tänker med tanke på att alla tal har utvecklats
              åt rätt håll, som tur är, under våra år vid makten.
            </seg>
          </u>
          <note type="speaker">
            Anf. 84 TOMAS NILSSON (S):
          </note>
          <u>
            <seg>
              Herr talman! År 1985 började jag jobba i LKAB Malmbergets gruva.
              I 28 år har jag i huvudsak jobbat i fronten, och under min tid
              i gruvan har jag och flera kamrater mist sex personer i arbetsplatsolyckor.
              Senast var det en far och son som 2010 störtade ned i ett schakt
              då hissvajern brast.
            </seg>
          </u>
          <u>
            <seg>
              Det jag funderar över är: Har arbetsmarknadsministern besökt
              en familj som mist en nära anhörig i en arbetsplatsolycka? Det
              har jag. Har hon fått känslan beskriven för sig? Den anhörige
              har lämnat hemmet på morgonen och aldrig kommit hem igen till
              sina nära och kära. De hann dessutom aldrig ta farväl.
            </seg>
          </u>
          <u>
            <seg>
              Sådana händelser sätter djupa spår och efterlämnar en stor sorg
              hos anhöriga. Det är händelser som man aldrig någonsin kommer
              över.
            </seg>
          </u>
          <u>
            <seg>
              Man kan sätta det i perspektivet att en arbetare i veckan aldrig
              mer kommer hem till sina nära och kära. Det är helt fruktansvärt,
              helt oacceptabelt. Vad tänker arbetsmarknadsministern göra åt
              detta?
            </seg>
          </u>
          <u>
            <seg>
              Sedan tänkte jag på Jan Ericson, som sade att det är osmakligt
              att ta fram det som sker i verkligheten. Men det är faktiskt den
              krassa sanningen. Det är därför vi står och diskuterar just arbetsmiljön.
            </seg>
          </u>
          <u>
            <seg>
              Dessutom tar utredningarna om arbetsmiljöbrott alldeles för lång
              tid. Utredningen om olyckan i Malmberget har till exempel tagit
              tre år, och jag tror att den pågår ännu. Dessutom förhördes vittnena
              först ett år efter det att olyckan hade inträffat. Då är det stor
              sannolikhet att man har glömt saker. Dessutom finns det möjlighet
              till efterkonstruktion, om man vill det.
            </seg>
          </u>
          <u>
            <seg>
              När väl utredningarna är klara visar de ofta på bristande rutiner.
              Arbetsplatsolyckor och ohälsa uppstår ofta på grund av att arbetsgivare
              och arbetstagare inte kan få råd från experter om hur man ska
              förebygga och lösa arbetsmiljöproblem med andra rutiner.
            </seg>
          </u>
          <u>
            <seg>
              Herr talman! Svaret på Sven-Erik Buchts interpellation gör mig
              verkligen mörkrädd. Då tänker jag på regeringens förslag om en
              ny reform rörande sanktionerna på arbetsmiljöområdet. Reformen
              innebär att sanktionsavgifter i stor utsträckning ska ersätta
              straff. Tycker verkligen arbetsmarknadsministern att det är ett
              bra förslag att arbetsgivare ska kunna köpa sig fria från straff
              när de har vållat personskador?
            </seg>
          </u>
          <note type="speaker">
            Anf. 85 EVA-LENA JANSSON (S):
          </note>
          <u>
            <seg>
              Herr talman! Jag hade inte tänkt gå upp i den här debatten, men
              jag gör det i alla fall. Jag har stått här ett antal gånger och
              diskuterat arbetsmiljöfrågor. Man kan säga att det var mycket
              sämre förr. Men det betyder inte att det är bättre nu. Vi ser
              en ganska alarmerande utveckling. Statistik visar en sak – verkligheten
              visar något annat. Att människor dör i arbetet och att det har
              dött en i veckan, som Tomas Nilsson tog upp, tycker jag är anmärkningsvärt.
              Det mest skandalösa och det mest osmakliga är väl att människor
              dör på jobbet, precis som Sven-Erik Bucht redovisade.
            </seg>
          </u>
          <u>
            <seg>
              När det gäller arbetsmarknadsministerns svar: Jag tror inte att
              det finns någon här i kammaren som välkomnar att människor skadar
              sig och dör i jobbet, utan jag tror att alla är intresserade av
              att vi ska få en bättre arbetsmiljö – det är jag helt övertygad
              om. Men vi har olika medel för att komma dit.
            </seg>
          </u>
          <u>
            <seg>
              Arbetsmarknadsministern säger i svaret att det är viktigt att
              komma ihåg att det är arbetsgivarnas ansvar att se till att arbetsmiljölagstiftningen
              följs. Det är helt korrekt. Det är arbetsgivarna som är ansvariga.
              Men det är också viktigt att man ger den myndighet som ska se
              till att arbetsgivarna sköter sitt ansvar resurser och möjligheter
              att bedriva tillsyn.
            </seg>
          </u>
          <u>
            <seg>
              Från 2006 till 2013 har man minskat antalet inspektörer med 240
              personer. Då ska man komma ihåg att alla som har slutat på Arbetsmiljöverket
              inte var inspektörer, utan det var också personer som tog emot
              uppgifter och hjälpte inspektörerna att administrera de här uppgifterna.
              Då inser man att inspektörerna i dag får göra en massa andra saker.
            </seg>
          </u>
          <u>
            <seg>
              Enligt generaldirektören leder regeringens så kallade satsning
              till att det blir tio färre anställda per år. Då måste man fundera
              på: Hur ger man Arbetsmiljöverket möjlighet att bedriva tillsyn
              på ett tillfredsställande sätt? Hur ger man verket möjlighet att
              komma åt de arbetsgivare som inte tar sitt arbetsmiljöansvar på
              allvar?
            </seg>
          </u>
          <u>
            <seg>
              Arbetsmarknadsministern säger att det är viktigt med ett gott
              samarbete mellan regeringen, Arbetsmiljöverket, arbetsmarknadens
              parter och arbetsgivarna i det förebyggande arbetsmiljöarbetet.
              Min fråga är: Hur tänker regeringen att det samarbetet ska gå
              till? Tycker regeringen, det vill säga statsrådet som är här i
              kammaren, att samarbetet med arbetsmarknadens parter och med fackförbunden,
              som faktiskt påtalar ett antal viktiga frågor, ser bra ut?
            </seg>
          </u>
          <u>
            <seg>
              Ministern säger att regeringen har tillfört resurser till Arbetsmiljöverket
              för olika satsningar. Ja, det har man gjort. Men man har samtidigt
              reducerat det totala anslaget med 20 procent, och det får effekter
              på verksamheten.
            </seg>
          </u>
          <u>
            <seg>
              Jag skulle vilja veta hur arbetsmarknadsministern ser på möjligheten
              att bedriva den här tillsynen och komma åt de arbetsgivare som
              inte tar sitt arbetsmiljöansvar. Jag skulle också vilja veta hur
              samarbetet ska gå till, för arbetsmarknadsministern talar ju om
              samarbete.
            </seg>
          </u>
          <note type="speaker">
            Anf. 86 Arbetsmarknadsminister ELISABETH SVANTESSON (M):
          </note>
          <u>
            <seg>
              Herr talman! Tack, Sven-Erik Bucht, för interpellationen! Den
              är viktig. Den handlar om hur vi ska minska antalet dödsolyckor
              på jobbet.
            </seg>
          </u>
          <u>
            <seg>
              Återigen vill jag vara tydlig och poängtera att varje olycka
              där någon dör är en olycka för mycket. Det som hände på SSAB ska
              inte hända. Vi vet inte allt om den olyckan. Vi hoppas att vi
              ska få den ännu mer utredd, så att vi får veta vad som hände.
              Men ingen ska behöva mista livet på jobbet – inte på SSAB och
              inte någon annanstans.
            </seg>
          </u>
          <u>
            <seg>
              Vi har den här debatten om arbetsmiljö, har haft en tidigare
              och kommer att ha en senare också. Grunden är att arbetsrutinerna
              är mycket viktiga. Men arbetet ska inte ske under vilka förutsättningar
              som helst, som jag var inne på tidigare. Vår arbetsmarknad ska
              präglas av goda villkor, trygga arbetsmiljöer och ett starkt skydd
              för grundläggande rättigheter.
            </seg>
          </u>
          <u>
            <seg>
              När jag tittar på Arbetsmiljöverket ser jag flera saker. Jag
              ser att det är viktigt med tillsyn. Den är otroligt viktig. Men
              det är också mycket viktigt med information och kunskapsspridning.
              Den har stärkts, och jag tror att det kommer att behövas ännu
              mer av detta i framtiden, eftersom arbetsmarknaden förändras.
              Det handlar om att det finns fler aktörer på svensk arbetsmarknad
              i dag än det fanns för några år sedan, och arbetsmarknaden i sig
              och arbetsmiljön har också förändrats. Olika riskbedömningar behöver
              göras. Både arbetsgivare och arbetstagare måste då veta vad som
              gäller.
            </seg>
          </u>
          <u>
            <seg>
              Arbetsmiljöverket prioriterar olycksdrabbade branscher inom både
              tillsyns- och informationsverksamheten. Det tror jag är väldigt
              centralt. De riktar sig dit riskerna är störst. Det tror jag också
              har gett bra resultat.
            </seg>
          </u>
          <u>
            <seg>
              Trots allt är det så att jag aldrig kommer att vara nöjd med
              att någon dör på jobbet. Man kan ibland nästan höra en ton av
              att vi skulle vara nöjda med det, men det är vi självklart inte.
            </seg>
          </u>
          <u>
            <seg>
              Det är ändå så att vi har ett förhållandevis lågt antal dödsolyckor
              per hundra tusen arbetstagare i Sverige, och vi har förhållandevis
              god arbetsmiljö. Men vi ska göra allt för att den ska bli bättre.
            </seg>
          </u>
          <u>
            <seg>
              Det finns en grundläggande skillnad. Jag har hört tidigare statsråd
              debattera med Socialdemokraterna, och lösningen på allt i den
              här frågan verkar vara mer resurser för tillsyn till Arbetsmiljöverket.
              Men jag är inte säker på att pengar är lösningen på allt.
            </seg>
          </u>
          <u>
            <seg>
              Som jag var inne på tidigare och som Eva-Lena Jansson kommenterade
              handlar det om samverkan. Det första möte som jag hade med parterna
              var ett högnivåmöte där vi diskuterade arbetsmiljö. Den här frågan
              kommer att vara viktig för mig fortsättningsvis på olika sätt,
              för detta är något som vi gör tillsammans. Jag lyssnar på parterna,
              och parterna jobbar tillsammans med den här frågan på ett bra
              sätt. Vi har självklart också dialog med Arbetsmiljöverket.
            </seg>
          </u>
          <u>
            <seg>
              Ingen ska behöva dö på jobbet i Sverige. Det är självklart, och
              jag tror att vi behöver olika saker. Vi behöver tillsyn, och vi
              behöver också information och kunskapsspridning. De satsningar
              som vi har gjort inom vissa branscher, där vi har gett Arbetsmiljöverket
              uppdrag, tror jag är viktiga för att just minska antalet dödsolyckor
              på jobbet.
            </seg>
          </u>
          <note type="speaker">
            Anf. 87 SVEN-ERIK BUCHT (S):
          </note>
          <u>
            <seg>
              Herr talman! Oavsett vilken bransch arbetsplatsolyckor sker i
              är det allvarligt. Vi vet också att vissa branscher drabbas mer
              än andra.
            </seg>
          </u>
          <u>
            <seg>
              Mitt hemlän Norrbotten har väldigt tung basindustri, tekniskt
              komplicerad och ofta med mycket riskfyllda arbetsmoment. Dödsfallen
              i Norrbotten i relation till befolkningstalet och antalet dödsolyckor
              i riket i övrigt är tre gånger så högt. Vi har också fått uppleva
              kraftiga neddragningar på Arbetsmiljöverket i Luleå från 18 inspektörer
              till 9. Det är klart att detta får konsekvenser.
            </seg>
          </u>
          <u>
            <seg>
              I samband med den tragiska olyckan den 17 oktober, då två personer
              omkom på SSAB, blev jag uppringd av en man som presenterade sig
              som Ingemar Isaksson från Boden. Han var vid det tillfället en
              för mig helt obekant person. Ingemar Isaksson, som blev pensionär
              för några år sedan, har arbetat som chef i olika positioner inom
              tung industri runt om i Sverige. Han har bland annat jobbat som
              metallurgichef på SSAB i Luleå och haft ansvar för i stort sett
              all produktion där. Ingemar sade vid samtalet att vi måste göra
              någonting och sätta stopp för neddragningen av Arbetsmiljöverkets
              resurser.
            </seg>
          </u>
          <u>
            <seg>
              Han berättade att när han var chef på SSAB kunde han ringa in
              inspektörer och konsultera dem innan man vidtog farliga och riskfyllda
              arbeten. Han sade att det var en enorm styrka att ha dessa resurser.
              Han berättade vidare att dessa resurser inte finns i dag. Vi avslutade
              vårt samtal där.
            </seg>
          </u>
          <u>
            <seg>
              Jag har ställt denna interpellation för att belysa det som händer.
              Det är klart att om man går från 18 till 9 inspektörer får det
              konsekvenser. Just nu planerar Arbetsmiljöverket att lägga ned
              regionkontoret i Luleå och flytta dessa resurser till Umeå.
            </seg>
          </u>
          <u>
            <seg>
              Jag vill påminna om att Norrbotten har en oerhört stor och omfattande
              tung basindustri. Den är tekniskt komplicerad och innebär många
              riskfyllda arbeten. Norrbotten är faktiskt landets största tillväxtlän.
              Investeringar planeras och görs som aldrig förr, särskilt inom
              den tunga industrin. Vi talar om investeringsnivåer på över 200
              miljarder. Många av dessa jobb kommer att göras av byggnadsarbetare,
              och vi vet att denna bransch är oerhört hårt utsatt för arbetsplatsolyckor.
            </seg>
          </u>
          <u>
            <seg>
              Avslutningsvis vill jag påpeka att den politik som alliansregeringen
              för inom arbetsmiljöområdet inte är till fyllest. Det saknas mycket,
              fru statsråd. Det är tid för ansvar även på detta område.
            </seg>
          </u>
          <note type="speaker">
            Anf. 88 KATARINA BRÄNNSTRÖM (M):
          </note>
          <u>
            <seg>
              Herr talman! Detta blev en ganska dyster debatt. Det är klart
              att det blir när vi talar om så allvarliga saker som att människor
              dör på jobbet. Jag tycker ändå att vi upprätthåller en hög nivå.
              Alla förstår att ingen vill att någon ska dö på jobbet. Alla vill
              att riskerna ska bli lägre och att det ska bli en bättre arbetsmiljö.
              Det finns mycket kvar att göra.
            </seg>
          </u>
          <u>
            <seg>
              Som Raimo Pärssinen sade tidigare i dag är det resultatet som
              räknas. Då måste vi se att det har skett oerhört stora förbättringar.
              Det är allt färre som skadas allvarligt, och det är allt färre
              som dör på jobbet. Här är Sverige ett föregångsland. Att på något
              vis antyda att Alliansen eller Alliansens politik skulle ha någonting
              med tragiska dödsfall att göra är faktiskt osjyst. Det håller
              jag med Jan Ericson om.
            </seg>
          </u>
          <u>
            <seg>
              Det var fler som dog förr. Arbetsohälsan var katastrofal i början
              av 2000-talet. Sjukfrånvaron skenade, och så är det inte längre.
              Det måste vi ändå se som att någonting positivt har hänt.
            </seg>
          </u>
          <u>
            <seg>
              Jag tycker att Raimo Pärssinen ska gå hem och fundera över varför
              det aldrig kommer några interpellationer om de höga sjuktalen
              för kvinnor som finns i offentlig sektor. Där finns arbetsmiljöproblem.
              Men det talar ni aldrig om. Det är tydligen den hårda industrin
              som vi ska tala om här. Men vad gör socialdemokratiskt styrda
              kommuner och landsting där det faktiskt går åt fel håll för sina
              anställda? Det är ett stort arbetsgivaransvar man har när det
              gäller arbetsmiljön. Jag tycker att man inte bara ska kräva av
              denna regering att det ska bli mer pengar till ett statligt verk.
              Man kan börja i det vardagliga arbetet på hemmaplan bland sina
              kommunalråd och landstingsråd. Vad gör de för att det ska bli
              en bättre arbetsmiljö för kvinnor som jobbar i offentlig sektor?
              Det är faktiskt ett växande problem.
            </seg>
          </u>
          <note type="speaker">
            Anf. 89 HILLEVI LARSSON (S):
          </note>
          <u>
            <seg>
              Herr talman! I debatten nämndes individens ansvar och att det
              skulle vara en förklaring till dödsolyckor. Då vill jag titta
              lite närmare på de siffror som ändå finns och som visar att arbetsgivaren
              faktiskt brister i många fall.
            </seg>
          </u>
          <u>
            <seg>
              När det gäller personer som jobbar med kemikalier saknar 40 procent
              utbildning. Det är faktiskt arbetsgivarens ansvar att de som jobbar
              ska få utbildning i det som de jobbar med. 50 procent av företagen
              hade inte gjort fysiska riskbedömningar. Fysiska riskbedömningar
              är mycket avgörande för att förebygga dödsolyckor. 70 procent
              hade inte gjort psykosociala riskbedömningar.
            </seg>
          </u>
          <u>
            <seg>
              När det gäller arbetsgivarens ansvar är det Arbetsmiljöverkets
              roll att se till att arbetsgivarna tar detta ansvar. Det kan inte
              vara de anställdas huvudansvar. De är ju i beroendeställning till
              arbetsgivaren.
            </seg>
          </u>
          <u>
            <seg>
              Det som förvånar mig mycket är att man kan säga att en nedskärning
              av Arbetsmiljöverkets verksamhet i själva verket förbättrar verksamheten.
              Tänk om man hade resonerat på samma sätt när det gäller polisens
              verksamhet, alltså att om man skär ned polisens verksamhet med
              en tredjedel innebär det en satsning för att förebygga brott.
              Det är precis samma sak här. Arbetsmiljöverkets inspektörer är
              ju polisen på arbetsmiljöområdet. De är till just för att skapa
              ordning och reda på våra arbetsplatser och förebygga dålig arbetsmiljö.
            </seg>
          </u>
          <u>
            <seg>
              Regeringen har gjort mycket för att skära ned på arbetsmiljöarbetet.
              Arbetslivsinstitutet är ett exempel där det handlade om forskning
              för att förbättra det förebyggande arbetsmiljöarbetet.
            </seg>
          </u>
          <u>
            <seg>
              Om man jämför med trafiken kan man se att antalet olyckor har
              minskat extremt mycket. Vi ser inte denna minskning på arbetsmiljöområdet.
            </seg>
          </u>
          <note type="speaker">
            Anf. 90 MARIA STENBERG (S):
          </note>
          <u>
            <seg>
              Herr talman! Det är väl ändå tur att antalet skador och dödsfall
              har minskat sedan 1950-talet, Jan Ericson? Den arbetsmiljö som
              fanns då, för 65 år sedan, går ändå inte att jämföra med det som
              i dag – 2013 – ska vara ett modernt arbetsliv.
            </seg>
          </u>
          <u>
            <seg>
              En politisk nollvision i fråga om döden på jobbet är i sig ingen
              universallösning om den stannar vid just läpparnas bekännelse.
              Men den kan bli en politisk viljeinriktning om den efterföljs
              av politiska beslut.
            </seg>
          </u>
          <u>
            <seg>
              Vi har ett arbetsmiljöprogram inom Socialdemokraterna som vi
              går till val på. Det går faktiskt att prioritera arbetsmiljöarbetet.
              Det går att stärka företagshälsovården, och inte göra som den
              borgerliga regeringen tänker göra, nämligen strypa lite resurser
              till företagshälsovården. Det går att ge skyddsombuden utbildning
              och vidareutbildning. Det går att ge arbetsgivarna ett kunskapslyft
              när det gäller arbetsmiljöarbetet eftersom det uppenbarligen finns
              brister. Det går att stärka Arbetsmiljöverket så att det blir
              fler inspektioner och inte färre. Man kan samla ihop forskningen
              och kunskapen om arbetsmiljön nationellt, förstärka polisens utredningskapacitet
              vid allvarliga arbetsmiljöbrott och stärka utredningskapaciteten
              vid Riksenheten för miljö- och arbetsmiljömål.
            </seg>
          </u>
          <u>
            <seg>
              En nolltolerans mot döden på jobbet måste följas av politiska
              beslut och en politisk viljeinriktning.
            </seg>
          </u>
          <u>
            <seg>
              För oss norrbottningar är det jätteviktigt, som Sven-Erik Bucht
              har sagt, att det blir ett slut för dödsfallen på jobbet, även
              om det bara är tolv och man hävdar att vi har så få dödsfall på
              jobbet.
            </seg>
          </u>
          <u>
            <seg>
              Min fråga till arbetsmarknadsministern blir: Kommer kammarens
              ledamöter att få en proposition som handlar om arbetsmiljöfrågor
              på bordet innan detta riksmöte är slut?
            </seg>
          </u>
          <note type="speaker">
            Anf. 91 RAIMO PÄRSSINEN (S):
          </note>
          <u>
            <seg>
              Herr talman! Jag vill få noterat i protokollet att Katarina Brännström
              inte far med sanning i talarstolen. Jag tittar nu på Arbetsmiljöverkets
              hemsida och ser att arbetsolyckor med sjukfrånvaro har ökat med
              16 procent från 2009 till 2012. Så är det.
            </seg>
          </u>
          <u>
            <seg>
              Sjuktalen ökar i Sverige. Vem är det som står för de ökade sjuktalen?
              Jo, det är kvinnorna. Det handlar om kvinnornas arbetsmiljö. Då
              frågar Katarina Brännström och Moderaterna mig vad vi socialdemokrater
              vill göra åt det. Jo, vi vill anställa fler. Vi vill ha fler händer
              i vården och fler vuxna i skolan. Vi vill ha en anständigare arbetsmiljö,
              och det vill vi lägga pengar på – medan ni skär i Arbetsmiljöverket
              eller andra viktiga samhällsfunktioner för att ni vill sänka skatter.
              Det är er väg.
            </seg>
          </u>
          <u>
            <seg>
              Sedan vill jag fråga Jan Ericson: Ska vi säga att vi kan strunta
              i dem som dör på jobbet eftersom det dör så pass många i trafiken?
              Är det vad han säger? Vad gör han för jämförelse? Det där är också
              nästan på gränsen, om jag har förstått det riktigt. Hur kommer
              det sig att man har kunnat sänka antalet trafikdödade? Jo, det
              är för att man har haft ett nollvisionsarbete. Det är klart att
              vi då kommer att kunna sänka det också.
            </seg>
          </u>
          <u>
            <seg>
              Varför gick det ned när ni tog över? Jo, för att vi hade byggt
              på massiva resurser till Arbetsmiljöverket och andra. Dem har
              ni skurit i nu, och nu vänder det. Det är det som är så allvarligt.
              Sverige är fortfarande ett bra land att leva i, men vi ser problem
              som vi vill åtgärda. Däribland är arbetsmiljöproblemen de växande,
              som vi vill göra någonting åt. Varför ser inte ni moderater det?
            </seg>
          </u>
          <u>
            <seg>
              Jag förstår att de andra allianspartierna hukar i denna debatt.
              Det är Moderaterna som har arbetsmiljöpolitiken. Det är ni som
              leder Sverige åt fel håll.
            </seg>
          </u>
          <note type="speaker">
            Anf. 92 HANNAH BERGSTEDT (S):
          </note>
          <u>
            <seg>
              Herr talman! Låt mig börja med att understryka att ingen tror
              att arbetsmarknadsministern vill att människor ska dö på jobbet.
            </seg>
          </u>
          <u>
            <seg>
              Det här handlar dock om prioriteringar. Företagsledarna flaggar
              för att de inte kan rekrytera rätt personal. Arbetsskadade vittnar
              om att de tar utökade risker för att de känner press på arbetsmarknaden
              – de vill visa framfötterna. Arbetsmiljöverkets rapporter talar
              sitt tydliga språk.
            </seg>
          </u>
          <u>
            <seg>
              Alla arbetstagare följer inte instruktionerna, sade Jan Ericson
              i sitt anförande. Men vilka förutsättningar har egentligen arbetstagaren
              att följa instruktionerna? Det tycker jag är en intressant fråga.
              Ser alliansföreträdarna sambandet mellan en pressad arbetsmarknad
              med felrekryteringar, fel utbildning för de jobb som finns och
              pressen att visa upp sig på en alltmer pressad arbetsmarknad?
              Man behöver visa upp sig för att få chansen att komma tillbaka
              till nästa jobb som ska utföras.
            </seg>
          </u>
          <u>
            <seg>
              Jag motionerade redan under den förra allmänna motionstiden om
              att man behöver ge Arbetsmiljöverket i uppdrag att titta på det
              här. Vågar man ge Arbetsmiljöverket uppdraget att se på sambanden?
              I slutändan handlar det nämligen, som jag sade tidigare, om prioriteringar.
              Maria Stenberg drog en rad exempel på saker man skulle kunna göra
              för att utöka arbetsmiljöarbetet.
            </seg>
          </u>
          <u>
            <seg>
              Arbetsmiljön måste få ta tid, och den måste få kosta. Annars
              blir resultatet att det kostar i människoliv. Jag vill gärna höra
              vad arbetsmarknadsministern är villig att göra för att försäkra
              oss om att utvecklingen inte fortsätter.
            </seg>
          </u>
          <note type="speaker">
            Anf. 93 JAN ERICSON (M):
          </note>
          <u>
            <seg>
              Herr talman! Jag ska bemöta några av de påhopp jag har fått under
              den senaste omgången.
            </seg>
          </u>
          <u>
            <seg>
              Först var det att jag påstod att det var osmakligt att diskutera
              frågan. Det var faktiskt inte det jag sade. Jag tycker att det
              är självklart att vi diskuterar de här frågorna, för de är jätteviktiga.
              Jag tycker dock att det är osmakligt att använda tragiska dödsfall,
              som man inte ens vet orsaken till, som ett politiskt slagträ mot
              regering och ministrar. Det tycker jag är osmakligt, och det står
              jag för.
            </seg>
          </u>
          <u>
            <seg>
              Dessutom tycker jag att det vore smakfullt av oppositionen att
              i talarstolen kunna erkänna att det faktiskt är bättre i de här
              frågorna i dag än det var 2006. Maria Stenberg raljerade lite
              och sade att det är bra att det har minskat sedan 1950-talet.
              Det var inte det jag talade om, utan jag talade om att vi har
              lägre antal olyckor, sjukdomar och dödsfall i dag än vi hade 2006.
              Det var det som var min poäng. Det är tydligt att det är så.
            </seg>
          </u>
          <u>
            <seg>
              Sedan pratar man om att det har skett en ökning under ett enstaka
              år och så vidare – visst, så är det. Det är lite högre siffror
              i dag än det var 2009 – visst är det så – men det är fortfarande
              lägre än det var 2006. Det var det som var min poäng: Vi har ett
              lägre antal olyckor, sjukfall och dödsfall på arbetsmarknaden
              i dag än vad vi hade när Alliansen tog över. Det var min poäng.
            </seg>
          </u>
          <u>
            <seg>
              När det sedan gäller jämförelsen med trafiken, igen, var min
              poäng att dödsfallen på arbetsplatserna faktiskt har minskat i
              minst samma takt som dödsfallen i trafiken om man ser lång tid
              tillbaka. Det är självklart så att man kan säga att vi, om vi
              har en arbetsmarknadspolitik som syftar till att vi ska få färre
              skador och dödsfall, har en nollvision. Jag vet inte om det är
              skrivet eller uttalat någonstans att det finns en nollvision,
              men det är självklart det som är målet. Annars skulle vi inte
              ha en arbetsmiljölagstiftning över huvud taget.
            </seg>
          </u>
          <u>
            <seg>
              Målet är självklart att vi ska få bort alla olyckor och dödsfall
              på en arbetsplats. Det är helt självklart.
            </seg>
          </u>
          <note type="speaker">
            Anf. 94 TOMAS NILSSON (S):
          </note>
          <u>
            <seg>
              Herr talman! Fler dog på 50-talet – ja, det är helt sant. Min
              mor beskrev just det i gruvorna när hon bodde uppe på Hermelin:
              Ambulansen for i skytteltrafik. Det var bland annat därför strejken
              1969 kom till; den handlade om omänskliga arbetsförhållanden.
              Den strejken var också en starkt bidragande orsak till att vi
              har den arbetsmiljölag vi har i dag.
            </seg>
          </u>
          <u>
            <seg>
              Herr talman! På skyddsombudens dag fick Arbetsmarknadsdepartementet
              besök av IF Metalls förbundsordförande Anders Ferbe. Han överlämnade
              ett uttalande från våra regionala skyddsombud med följande krav:
            </seg>
          </u>
          <u>
            <seg>
              Min fråga är: Tänker arbetsmarknadsministern tillgodose dessa
              krav från IF Metall?
            </seg>
          </u>
          <note type="speaker">
            Anf. 95 EVA-LENA JANSSON (S):
          </note>
          <u>
            <seg>
              Herr talman! Statistik är bara siffror. Om man bara ser statistiken
              som siffror blir det svårt att förhålla sig till vad det handlar
              om. Det är först när man säger att det handlar om personer, och
              till och med nämner dem vid namn, man förstår vad det innebär.
            </seg>
          </u>
          <u>
            <seg>
              Jag har i mitt yrkesliv sysslat en hel del med arbetsmiljöfrågor
              som skyddsombud och vet att man som skyddsombud är ganska ensam
              om man inte kan få stöd från Arbetsmiljöverket i vissa sammanhang.
              Vi har talat om arbetsskador och om dödsolyckor. Vi talar om hur
              man ska prioritera arbetsmiljöarbetet, för vi tror att en dödsolycka
              kommer av att man inte har prioriterat arbetsmiljöarbetet – att
              det finns risker och tillbud som inte har rapporterats.
            </seg>
          </u>
          <u>
            <seg>
              Vi vet också från de samtal vi har med skyddsombud att det finns
              ett mörkertal. Det finns väldigt många visstidsanställda, timanställda,
              bemanningsinhyrda och personer med F-skattsedlar som aldrig hinner
              anmäla sina olyckor eller tillbud innan de har lämnat arbetsplatsen.
              Därför är det väldigt viktigt att ha fokus på de här frågorna.
            </seg>
          </u>
          <u>
            <seg>
              Jag tycker att det är lite bekymmersamt när många av de borgerliga
              företrädarna är bekymrade över att vi står här i dag med stort
              engagemang, nämner personer och talar om att det här berör oss
              starkt.
            </seg>
          </u>
          <u>
            <seg>
              Det är ingen som har beskyllt arbetsmarknadsministern för dödsolyckorna.
              Däremot är vi väldigt kritiska till regeringens sätt att hantera
              Arbetsmiljöverket och arbetsmiljöfrågor över huvud taget.
            </seg>
          </u>
          <u>
            <seg>
              Om man tar frågorna på allvar borde man också bry sig om och
              fundera på: Skulle det vara större insatser i arbetslivet om man
              satsade mer på Arbetsmiljöverket och inte prioriterade skattesänkningar
              framför allting?
            </seg>
          </u>
          <note type="speaker">
            Anf. 96 ABIR AL-SAHLANI (C):
          </note>
          <u>
            <seg>
              Herr talman! Jag deltar inte i denna debatt. Det är inte för
              att jag duckar för någonting som centerpartist. Jag är rädd för
              att jag ska bli så jävla förbannad nu i debatten och kanske korsa
              några gränser som jag inte ska göra som riksdagsledamot.
            </seg>
          </u>
          <u>
            <seg>
              Jag blir förbannad på det sätt som den här debatten används.
              Man använder tragiska människoöden och död för att vinna politiska
              poäng. En tyst minut ska vara på riktigt.
            </seg>
          </u>
          <u>
            <seg>
              Man skriver lögnaktigt att det är ett ökat antal dödsolyckor
              när företrädare för oppositionen själva erkänner här i talarstolen
              att det inte är ett ökat antal dödsolyckor på arbetsplatser. Sedan
              kallar man det för döden på jobbet. Det heter faktiskt dödsolyckor
              på arbetsplatsen. Det är bra att man benämner saker vid sitt rätta
              namn.
            </seg>
          </u>
          <u>
            <seg>
              Trots att man tidigare har satsat mer pengar har man inte kunnat
              uppnå samma resultat som alliansregeringen har gjort. Det har
              blivit bättre. Det behöver inte göras på det traditionella socialdemokratiska
              sättet för att det ska bli bra.
            </seg>
          </u>
          <u>
            <seg>
              Det behöver inte vara så om man sätter människan före system
              och är människoivrare snarare än systemivrare. Då kanske vi kan
              nå bättre resultat och ha en hederligare debatt.
            </seg>
          </u>
          <note type="speaker">
            Anf. 97 Arbetsmarknadsminister ELISABETH SVANTESSON (M):
          </note>
          <u>
            <seg>
              Herr talman! Låt mig summera några saker. Regeringen har under
              2009–2013 tillfört resurser till Arbetsmiljöverket. Det handlar
              om både information och tillsyn. Här har särskilt fokus lagts
              på branscher och arbetsplatser som traditionellt är olycksdrabbade
              och där stora risker för allvarliga olycksfall finns.
            </seg>
          </u>
          <u>
            <seg>
              Även nästa år förstärker regeringen myndighetens resurser särskilt
              till kunskapsspridning. Kunskap och informationsinsatser är otroligt
              viktiga verktyg för att minska arbetsplatsolyckorna och även dödsolyckor,
              som interpellationen handlar om.
            </seg>
          </u>
          <u>
            <seg>
              En god arbetsmiljö är att ingen förolyckas på jobbet. Det handlar
              inte bara om regler, förbud och mer resurser. Det handlar också
              som jag tidigare sagt om samverkan.
            </seg>
          </u>
          <u>
            <seg>
              För att våra arbetsplatser ska präglas av en säker och god arbetsmiljö
              måste samarbetet fungera. Det måste fungera ännu bättre eftersom
              det ofta är ännu fler parter på arbetsmarknaden i dag än det var
              för 20–30 år sedan. Det finns många entreprenörer i olika företag.
            </seg>
          </u>
          <u>
            <seg>
              Ansvaret ligger på arbetsgivaren. Men skyddsombud, inspektörer
              och parterna är med och skapar en god, trygg och säker arbetsmiljö.
              Det är viktigt att alla deltar i det arbetet.
            </seg>
          </u>
          <u>
            <seg>
              Avslutningsvis vill jag ändå säga någonting om den lite större
              bilden när vi nu talar om antal olyckor. Det är inte statistik
              för mig utan människor. Det är ändå så att det trendmässigt har
              minskar under många år.
            </seg>
          </u>
          <u>
            <seg>
              Räknar vi både arbetstagare och egenföretagare omkom i genomsnitt
              138 personer årligen under 80-talet och 95 personer årligen under
              90-talet. Hittills under 2000-talet har i medeltal ca 60 personer
              förolyckats per år. Under 2011 var det 57, och under 2012 inträffade
              45 dödsolyckor. Varenda en av de olyckorna är en för mycket. Men
              det har faktiskt minskat.
            </seg>
          </u>
          <u>
            <seg>
              Arbetsmarknaden och arbetsplatser förändras. I regeringens arbetsmiljöpolitiska
              handlingsplan har vi lyft fram att arbetsmiljöarbetet kommer att
              fortsätta att behöva anpassas utifrån de nya förutsättningar som
              finns på arbetsmarknaden.
            </seg>
          </u>
          <u>
            <seg>
              Det är därför som jag gång på gång, både i denna debatt och i
              den tidigare vi hade, lyfter fram att det är viktigt med både
              tillsyn och information och kunskapsspridning. Det ska också anpassas
              efter ändrade förhållanden så att ingen ska behöva dö på jobbet.
            </seg>
          </u>
          <note type="speaker">
            Anf. 98 SVEN-ERIK BUCHT (S):
          </note>
          <u>
            <seg>
              Herr talman! I mitt tidigare inlägg sade jag att oavsett i vilken
              bransch en olycka händer är den alltid lika tragisk. En bransch
              som drabbats väldigt hårt är byggbranschen. Jag har fått en fråga
              som man ville att jag skulle ställa till statsrådet. Om lika många
              lärare, poliser eller journalister skulle drabbas av olyckor som
              byggnadsarbetare, hur skulle man då prioritera, statsrådet? Frågan
              är ställd.
            </seg>
          </u>
          <u>
            <seg>
              Det är mycket som är sagt i debatten i dag. Det genomgående för
              alla, oavsett parti, har varit att vi har uppfattningen att vi
              ska minska olyckorna och att ingen dödsolycka är acceptabel. Om
              det är viljan kan man inte montera ned resurserna. Då måste man
              rusta upp resurserna.
            </seg>
          </u>
          <u>
            <seg>
              Jag vill att bilden av Sverige ska vara ett modernt land där
              satsningar på arbetsmiljö gör att arbetsplatserna ur den aspekten
              är i världsklass. Den bilden ska vi försöka få. Med den bild vi
              har i Norrbotten med tre gånger så många dödsolyckor än i landet
              i övrigt blir bilden svart.
            </seg>
          </u>
          <u>
            <seg>
              Man kan inte montera ned resurserna i ett län som har oerhört
              tung basindustri som är tekniskt komplicerad och där det finns
              risker. Bästa statsråd! Tänk igenom detta! Det finns alltid möjlighet
              att göra bättring.
            </seg>
          </u>
          <note type="speaker">
            Anf. 99 ABIR AL-SAHLANI (C):
          </note>
          <u>
            <seg>
              Herr talman! Självklart ska vi göra allt vi kan för att inga
              människor ska behöva sätta livet till när de går till jobbet och
              vill tjäna hederliga pengar för att kunna leva ihop med sina familjer.
              Det är klart att vi ska göra allting för att motverka det.
            </seg>
          </u>
          <u>
            <seg>
              Jag vill att vi i den här debatten åtminstone kan bortse från
              det vi hela tiden har lärt oss, att det är så det fungerar, att
              det är så vi alltid har gjort och att det är så vi ska fortsätta.
            </seg>
          </u>
          <u>
            <seg>
              Alliansen har kunnat visa att resurser som används på smart sätt
              kan göra mycket större nytta för våra medborgare och medmänniskor.
              Det måste alltid vara det viktigaste. Vi ska vara människoivrare
              och inte systemivrare.
            </seg>
          </u>
          <note type="speaker">
            Anf. 100 Arbetsmarknadsminister ELISABETH SVANTESSON (M):
          </note>
          <u>
            <seg>
              Herr talman! Tack för interpellationen, Sven-Erik Bucht! När
              det gäller frågan om byggarbetsplatser hade vi en hel interpellationsdebatt
              på eftermiddagen som Sven-Erik Bucht gärna hade kunnat få delta
              i.
            </seg>
          </u>
          <u>
            <seg>
              Det är en speciell bransch, och vi var inne på det. Där krävs
              särskilda resurser och ett speciellt sätt att jobba. Det är därför
              det finns ett byggherreansvar, ett samordningsansvar, och så vidare.
              Det var en debatt vi hade tidigare som du gärna hade fått delta
              i.
            </seg>
          </u>
          <u>
            <seg>
              Jag följer självklart denna fråga noga. Jag har nära kontakt
              med parterna och kommer att fortsätta att ha det i arbetsmiljöfrågor.
              Jag tror att vi i denna kammare kommer att fortsätta att diskutera
              hur vi kan förbättra arbetsmiljön.
            </seg>
          </u>
          <u>
            <seg>
              I grund och botten har vi samma målsättning. Vi ser lite olika
              på resurser och fördelning och kanske lite olika på verktyg. Jag
              är helt övertygad om att vi har ett enat mål, nämligen att ingen
              ska behöva dö på jobbet i Sverige.
            </seg>
          </u>
          <u>
            <seg>
              Vi ser att det går i rätt riktning. Men vi behöver komma nedåt.
              Ingen människa som går till jobbet ska behöva dö. Vi kommer att
              jobba på många olika sätt för att uppnå det tillsammans med parterna.
            </seg>
          </u>
          <u>
            <seg>
              Vi ska inte glömma att arbetsgivaren har huvudansvaret. Det måste
              vi påminna om. Det ska vi påminna om också när vi är ute och besöker
              arbetsgivare.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellationerna 2013/14:55 och 68 om arbetslösheten
            i de mest utsatta grupperna
          </note>
          <note type="speaker">
            Anf. 101 Arbetsmarknadsminister ELISABETH SVANTESSON (M):
          </note>
          <u>
            <seg>
              Herr talman! Monica Green har frågat mig vad jag avser att göra
              för att alla ska få jobb och vad jag avser att göra för att de
              som står långt från arbetsmarknaden ska rustas för att få jobb.
            </seg>
          </u>
          <u>
            <seg>
              Vidare har Ylva Johansson frågat mig vad jag avser att göra för
              att arbetslösa i fas 3 inte ska förhindras att delta i utbildning
              som leder till jobb.
            </seg>
          </u>
          <u>
            <seg>
              Jag besvarar interpellationerna i ett sammanhang.
            </seg>
          </u>
          <u>
            <seg>
              Målet för regeringens politik är full sysselsättning. Detta är
              en stor utmaning. Regeringens främsta prioritering är en stark
              arbetslinje, vilket också präglat de reformer regeringen genomfört
              för att motverka utanförskap och sänka trösklarna för dem som
              har svårast att komma in på arbetsmarknaden.
            </seg>
          </u>
          <u>
            <seg>
              För att lyckas krävs också en politik som bidrar till att det
              skapas fler jobb inom alla branscher på arbetsmarknaden.
            </seg>
          </u>
          <u>
            <seg>
              I budgetpropositionen föreslås åtgärder för drygt 24 miljarder
              kronor under 2014 för tillväxt och jobb för att motverka att arbetslösheten
              biter sig fast. Det handlar bland annat om åtgärder som ökar sysselsättningen,
              elevernas kunskaper och företagens konkurrenskraft.
            </seg>
          </u>
          <u>
            <seg>
              Satsningarna på långtidsarbetslösa inom arbetsmarknadspolitiken
              innebär bland annat ökade möjligheter för deltagare i jobb- och
              utvecklingsgarantin att få ett jobb genom förlängningen av maxtiden
              för det särskilda anställningsstödet och fortsatt förstärkning
              av anställningsstödet för personer inom sysselsättningsfasen.
              En satsning på 1 000 utvecklingsanställningar inom Samhall är
              ytterligare en viktig del. Huvuddelen av satsningen berör deltagare
              i sysselsättningsfasen och uppgår sammanlagt till drygt 2 miljarder
              kronor de kommande fyra åren.
            </seg>
          </u>
          <u>
            <seg>
              För att rusta dem som står längst från arbetsmarknaden har regeringen
              tidigare satsat betydande resurser på att förbättra aktivitetsnivån
              och kvaliteten i jobb- och utvecklingsgarantin. Detta har bland
              annat resulterat i fler arbetsplatsförlagda aktiviteter som ökar
              möjligheterna för deltagarna att lämna garantin för ett jobb.
              Vidare föreslås att möjligheterna för programinsatser i sysselsättningsfasen
              permanentas.
            </seg>
          </u>
          <u>
            <seg>
              Även inom jobbgarantin för ungdomar har de arbetsplatsförlagda
              aktiviteterna ökat. Forskning och erfarenheter från Arbetsförmedlingen
              visar att deltagande i program hos en arbetsgivare påskyndar övergången
              till jobb. I detta sammanhang är det dock viktigt att uppmärksamma
              risken för undanträngningseffekter.
            </seg>
          </u>
          <u>
            <seg>
              Mer måste dock göras för att förbättra innehållet i garantierna,
              inte minst mot bakgrund av att antalet arbetssökande som har allra
              svårast att få ett jobb ökar.
            </seg>
          </u>
          <u>
            <seg>
              Etableringsreformen för vissa nyanlända invandrare är också viktig
              för att de som kommer som flyktingar inte ska fastna i långtidsarbetslöshet.
            </seg>
          </u>
          <u>
            <seg>
              Ökningen av arbetssökande som står långt från arbetsmarknaden
              pekar också på behovet av fortsatt arbete med att förbättra matchningen
              på arbetsmarknaden för att undvika en situation där rekryteringssvårigheter
              hämmar tillväxten av nya jobb.
            </seg>
          </u>
          <u>
            <seg>
              Många ungdomar har stora svårigheter att komma in på arbetsmarknaden,
              och förslaget om stöd till yrkesintroduktionsanställningar som
              presenterades i budgetpropositionen kommer att innebära nya och
              bredare vägar in i arbetslivet.
            </seg>
          </u>
          <u>
            <seg>
              Jag vill också poängtera att en anledning till den ökning vi
              ser av grupper som står långt från arbetsmarknaden är resultatet
              av en medveten politik som ökat arbetsutbudet bland dessa grupper.
              Även om detta ökar arbetslösheten på kort sikt leder det ökade
              arbetsutbudet till att sysselsättningen kan öka på lång sikt.
              Detta är målsättningen med regeringens politik för att bryta utanförskapet
              och uppnå högre varaktig sysselsättning.
            </seg>
          </u>
          <u>
            <seg>
              Slutligen: När det gäller frågan om att arbetslösa inte ska förhindras
              att delta i utbildning i sysselsättningsfasen har regeringen redan
              vidtagit åtgärder som möjliggör framför allt arbetsmarknadsutbildningar
              även fortsättningsvis.
            </seg>
          </u>
          <note type="speaker">
            Anf. 102 MONICA GREEN (S):
          </note>
          <u>
            <seg>
              Fru talman! Fler än 400 000 står utan arbete i Sverige. Det är
              tragiskt. 103 000 av dessa hör till de grupper som har allra svårast
              att få jobb. Det visar en alldeles ny prognos från Arbetsförmedlingen.
              Det handlar om personer över 55 år, personer med låg utbildning,
              personer som inte är födda i Europa och personer som har en funktionsnedsättning.
              De har stora svårigheter att ta sig in, och trots att regeringen
              påstår sig göra mycket märks det inte. Många av dem berättar att
              de inte blir omhändertagna och inte får den hjälp de behöver,
              vilket rimmar illa med regeringens påstående att alla behövs.
            </seg>
          </u>
          <u>
            <seg>
              Arbetslösheten har redan bitit sig fast. Trots att arbetsmarknadsministern
              säger sig vidta åtgärder för att den inte ska bita sig fast har
              den alltså gjort det. Varför? Jo, bland annat har vi en lågkonjunktur,
              vilket många försöker gömma sig bakom. De borgerliga ledamöterna
              skyller på den och på sossarna, som de brukar.
            </seg>
          </u>
          <u>
            <seg>
              Men när ni hade vunnit valet försämrade ni i ett slag både vuxenutbildningen
              och arbetsmarknadsutbildningen. Ni tyckte att det var fult med
              sådant. Ni kallade det Ams-trams, och sådant skulle man inte hålla
              på med. Man skulle inte ha yrkesutbildningar, för det skulle marknaden
              klara själv.
            </seg>
          </u>
          <u>
            <seg>
              Senare insåg ni att det var fel väg att gå, och därför har ni
              tagit tillbaka mycket av det som vi hade när vi regerade. Nu kallar
              ni det fantastiska reformer, men när ni tog bort det var det fula
              saker.
            </seg>
          </u>
          <u>
            <seg>
              Jag välkomnar att ni har insett att det var en bra politik att
              ta hand om dem som stod längs bort, men än så länge har det inte
              hjälpt. 103 000 människor finns i de mest utsatta grupperna.
            </seg>
          </u>
          <u>
            <seg>
              Den 15 augusti var det tusen dagar sedan remisstiden gick ut
              för utredningen Bortom fagert tal . Sedan dess har inget hänt
              med denna utredning om tillgänglighet på arbetsmarknaden och i
              samhället för personer med funktionshinder.
            </seg>
          </u>
          <u>
            <seg>
              Det fagra tal som vi ofta hör om att regeringen satsar mer stämmer
              dåligt överens med verkligheten och med det utredningen kom fram
              till, nämligen att man ska ha full tillgänglighet till vårt samhälle,
              kunna utbilda sig, hitta jobb och inte utestängas från arbetslivet.
            </seg>
          </u>
          <u>
            <seg>
              Sedan 2006 har antalet personer med funktionsnedsättning som
              varit utan jobb i mer än tre år ökat från 23 000 till 36 000.
              Det är en ökning med 57 procent. Så kan vi inte ha det. Vi måste
              se till att människor med funktionshinder och andra i de grupper
              som står långt från arbetsmarknaden får fler chanser. De måste
              få möjlighet till validering, omskolning, vuxenutbildning eller
              arbetsplatsförlagd praktik som kanske kan varvas med utbildning
              för dem som står långt från arbetsmarknaden eller som missade
              sin utbildning när de var yngre.
            </seg>
          </u>
          <u>
            <seg>
              Ofta hör jag ministern säga att det har kommit till många jobb.
              Men vi har faktiskt blivit betydligt fler. Vi är 9,5 miljoner
              i Sverige i dag. Vi måste ha många fler jobb än de som ni påstår
              har kommit till under er tid, vilket jag ska diskutera lite mer
              i mitt nästa anförande.
            </seg>
          </u>
          <note type="speaker">
            Anf. 103 YLVA JOHANSSON (S):
          </note>
          <u>
            <seg>
              Fru talman! Jag tackar statsrådet för svaret. Under alliansregeringens
              tid har antalet som har varit arbetslösa i mer än två år ökat
              från 24 000 till 70 000. Det är en stor grupp. Bakom dessa siffror
              döljer sig förstås människor, individer, som har olika behov och
              olika förutsättningar. De har dock alla en sak gemensamt, och
              det är att de inget hellre vill än att få ett eget arbete och
              kunna försörja sig.
            </seg>
          </u>
          <u>
            <seg>
              Regeringens flaggskepp för att kunna hantera långtidsarbetslösheten
              är fas 3. Det infördes redan för sex år sedan som en viktig del
              i regeringens jobbpolitik. I fas 3 skulle den långtidsarbetslöse
              inte få tillgång till några aktiva åtgärder utan enbart vara så
              kallat sysselsatt hos en anordnare som skulle få ganska bra betalt
              för detta.
            </seg>
          </u>
          <u>
            <seg>
              Åtgärden har varit kantad av skandaler och misslyckanden. Regeringen
              har vid upprepade tillfällen fått gå in och säga: Så här ska det
              inte vara. Man har fått ändra i regelverket, tillföra resurser
              och göra andra korrigeringar.
            </seg>
          </u>
          <note>
            Efter ett tillkännagivande från riksdagen för två år sedan öppnades
            också en möjlighet för deltagarna i fas 3 att få viss tillgång
            till utbildning.
          </note>
          <u>
            <seg>
              Efter många år i arbetslöshet riskerar människors kompetens att
              bli föråldrad. Inom det yrke man en gång hade har det införts
              nya programvaror, nya behandlingsmetoder och nya maskiner. Utbildning
              är ofta en väg för att skaffa sig den uppdaterade kompetens som
              krävs för att kunna återinträda på arbetsmarknaden.
            </seg>
          </u>
          <u>
            <seg>
              För en månad sedan meddelade Arbetsförmedlingen att den avsåg
              att stoppa alla utbildningar och begära extrapengar från regeringen
              när det gäller utbildningar för dem som befinner sig i fas 3.
              Detta var bakgrunden till min interpellation.
            </seg>
          </u>
          <u>
            <seg>
              Uppenbarligen har man i mötet mellan arbetsförmedlare och individ
              gjort bedömningen – i fler fall än regeringen trodde – att utbildning
              skulle vara en lämplig åtgärd för att göra det möjligt att komma
              tillbaka i arbete.
            </seg>
          </u>
          <u>
            <seg>
              Fru talman! Jag tycker att det är bra att regeringen har åtgärdat
              det akuta hotet att påbörjade utbildningar riskerade att behöva
              avbrytas i förtid. Det var helt nödvändigt. Men såvitt jag förstår
              innebär detta ändå att det möjligen är ett nålsöga kvar för att
              bevilja nya utbildningar under innevarande år.
            </seg>
          </u>
          <u>
            <seg>
              Min fråga handlar om det jag läste i regeringens pressmeddelande
              med anledning av de extra pengar som sköts till under innevarande
              år för utbildningar i fas 3. I pressmeddelandet säger Elisabeth
              Svantesson: Regeringen ser allvarligt på när en fastställd budgetram
              inte kan hållas. Därför vill vi veta vad myndigheten har gjort
              och tänker göra för att det här inte ska upprepas.
            </seg>
          </u>
          <u>
            <seg>
              Min fråga till statsrådet är: Betyder detta att det blir ännu
              färre långtidsarbetslösa i fas 3 som får tillgång till utbildning
              nästa år?
            </seg>
          </u>
          <note type="speaker">
            Anf. 104 HILLEVI LARSSON (S):
          </note>
          <u>
            <seg>
              Fru talman! Många av de långtidsarbetslösa finns i fas 3. Resultaten
              av fas 3 är mycket dåliga. Det har inte lett till jobb, och det
              finns undanträngningseffekter där riktiga jobb hotas. Det finns
              också totalt meningslösa arbetsuppgifter och företag som startas
              enbart för att kunna kassera in pengar från detta system, i och
              med att arbetsgivaren får 5 000 kronor per arbetslös medan den
              arbetslöse får leva på aktivitetsstöd eller försörjningsstöd.
            </seg>
          </u>
          <u>
            <seg>
              Elisabeth Svantessons företrädare Hillevi Engström följde inte
              riksdagens beslut. Det är mer än två år sedan riksdagen fattade
              beslutet om inga nya anvisningar till fas 3 och dessutom en bättre
              hantering av de långtidsarbetslösa. Ingenting av detta har skett.
            </seg>
          </u>
          <u>
            <seg>
              Min fråga till Elisabeth Svantesson är: Kommer du att följa riksdagens
              beslut på det här området?
            </seg>
          </u>
          <u>
            <seg>
              Man kan också säga att fas 3 har försämrats ytterligare genom
              att man har utökat arbetstiden. Tidigare var den 32 timmar i veckan,
              och nu är den 40 timmar i veckan. Man jobbar alltså heltid utan
              att få riktig lön och utan att ha rättigheter på arbetsplatsen.
              Det gör det ännu svårare att delta i utbildning som kan leda till
              jobb och gör det dessutom svårare att söka jobb och få tiden att
              räcka till för det.
            </seg>
          </u>
          <u>
            <seg>
              Min fråga är: Vad gör regeringen för att förbättra åtgärderna
              för de långtidsarbetslösa, och när tänker regeringen följa riksdagens
              beslut om att stoppa anvisningarna till fas 3?
            </seg>
          </u>
          <note type="speaker">
            Anf. 105 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Jag tackar Monica Green och Ylva Johansson för interpellationerna.
            </seg>
          </u>
          <u>
            <seg>
              Under de senaste åren har det, precis som Ylva Johansson var
              inne på, blivit tufft för vissa personer på svensk arbetsmarknad.
              Monica Green säger att vi skyller på krisen, men vi har haft en
              tuff kris. Den har påverkat många på svensk arbetsmarknad. Det
              är också så att fler har kommit i arbete. Det är inte bara tur
              att de har blivit fler. Gå tillbaka till 90-talskrisen och fundera
              över varför vi tappade 500 000 i sysselsättning! Detta sker inte
              per automatik, utan det är naturligtvis så att politik påverkar.
            </seg>
          </u>
          <u>
            <seg>
              Det är viktigt att vi ser sammansättningen av dem som har det
              allra tuffast på svensk arbetsmarknad. Någon har sagt att vi glömmer
              människor. Men det var precis det man gjorde innan. Här har vi
              människor eller grupper som tidigare var förtidspensionerade eller
              långtidssjukskrivna år efter år. Många av dem vittnar om att ingen
              frågade efter deras arbetsförmåga. Det var ingen som såg att de
              hade arbetsförmåga. De räknades inte till arbetskraften och var
              därmed heller inte arbetslösa. Nu ser vi de personerna. De får
              insatser, exempelvis genom Arbetsförmedlingen. Det tycker jag
              är otroligt viktigt.
            </seg>
          </u>
          <u>
            <seg>
              Med det sagt är utmaningen inte desto mindre att jobben också
              ska komma dem till del. För detta krävs stora ansträngningar.
              Det krävs matchning – att de rustas och matchas. Det krävs – för
              en del som har varit arbetslösa eller långtidssjukskrivna under
              många år – att de finns i sysselsättningsfaser, hos en arbetsgivare
              eller i en organisation. Att de känner att de finns och är delaktiga
              tror jag är otroligt väsentligt. Jag vill vara tydlig med att
              vår målsättning är att bryta utanförskapet helt. Vi har gjort
              många reformer.
            </seg>
          </u>
          <u>
            <seg>
              Låt mig svara på någonting om sysselsättningsfasen. Vi permanentar
              dessa insatser nu. Därför kommer det att finnas pengar under 2014.
              Det var svaret på Ylva Johanssons fråga.
            </seg>
          </u>
          <u>
            <seg>
              Hillevi Larsson hade en fråga om ett stopp. Vi har gjort en rad
              åtgärder för att förbättra sysselsättningsfasen, men jag har inte
              sett något alternativ hos fyra partier här i Sveriges riksdag
              när det gäller vad de här personerna skulle göra i stället. Jag
              kan lova att jag aldrig bara skulle lämna dem i sticket. Vi gömmer
              och glömmer inte människor. Vi ser till att de finns i en aktivitet
              och får vara med och vara delaktiga.
            </seg>
          </u>
          <u>
            <seg>
              Men vi jobbar också aktivt på flera olika fronter därför att
              alla personer inte står jättelångt bort. En del behöver komma
              närmare arbetsmarknaden. Vi jobbar mycket med att motivera människor
              till bristyrken. För alla är inte en arbetsmarknadsutbildning
              eller en högskoleutbildning lösningen, men för en del är det så.
              Det handlar om att motivera människor. Därför har vi ökat antalet
              platser på yrkesutbildningar som arbetsmarknaden efterfrågar.
            </seg>
          </u>
          <u>
            <seg>
              Vi möjliggör också för vuxna att omskola sig. Vi – den här regeringen
              – har förändrat CSN-systemet så att man kan studera lite längre
              i livet. Det tror jag inte att den tidigare regeringen – för lång
              tid sedan – gjorde.
            </seg>
          </u>
          <u>
            <seg>
              Vi har studiemotiverande kurser som betyder att många nu kommer
              tillbaka. Men låt oss inte glömma att vi behöver fler arbetsgivare
              som öppnar dörren för de personer som står längst bort. Den här
              regeringen jobbar mycket med anställningsstöd i olika former.
              Arbetsförmedlingen ska vara ute och besöka företag så att dessa
              personer får en chans att komma in. Jag tycker att det är otroligt
              väsentligt och viktigt att vi hjälps åt med detta och att arbetsgivare
              ser mångfalden i de personer som finns och står till förfogande.
            </seg>
          </u>
          <u>
            <seg>
              Vi jobbar med verktyg, men vi måste också fortsätta att arbeta
              med att fler arbetsgivare ska våga och vilja öppna dörren.
            </seg>
          </u>
          <note type="speaker">
            Anf. 106 MONICA GREEN (S):
          </note>
          <u>
            <seg>
              Fru talman! Jag håller med Elisabeth Svantesson om att politik
              påverkar. Så är det i allra högsta grad. Det är därför tragiskt
              att se den utveckling vi nu har, eftersom Sverige är ett fantastiskt
              land. Vi har fantastiska möjligheter, och därför är det trist
              när människor inte tas till vara.
            </seg>
          </u>
          <u>
            <seg>
              En person med funktionsnedsättning får vänta i genomsnitt 272
              dagar på den kodning som ger rätt till stöd hos Arbetsförmedlingen.
              Det är i genomsnitt! Här står Elisabeth Svantesson och säger:
              Nu ser vi dem, nu tar vi hand om dem – det gjorde inte ni. Men
              fakta säger något annat.
            </seg>
          </u>
          <u>
            <seg>
              Sedan säger Elisabeth Svantesson att det är så att vi har haft
              en kris. Ja, vi vet att vi har haft en kris. Det är bara det att
              andra jämförbara länder har klarat krisen bättre än vi har gjort.
              Vi brukar inte jämföra oss med Medelhavsländerna, och det gör
              vi heller inte när det gäller arbetsmarknadspolitiken. Vi jämför
              oss med Tyskland, Holland, Finland och länder runt omkring. De
              har klarat krisen bättre. Hur kommer det sig att de klarar den
              bättre än vi gör? Då finns det väl ändå någonting här som den
              borgerliga regeringen borde göra annorlunda och inte bara säga:
              Vi har en kris. Därför går det inte att göra någonting, och därför
              har vi så hög arbetslöshet.
            </seg>
          </u>
          <u>
            <seg>
              Jag vill se åtgärder som faktiskt sätter den arbetssökande främst,
              som sätter människor i arbete och som faktiskt ger dem den utbildning
              de behöver. De personer som står långt från arbetsmarknaden har
              oftast låg utbildning.
            </seg>
          </u>
          <u>
            <seg>
              Ni valde att kalla våra arbetsmarknadsutbildningar för Ams-trams,
              och det var något fult. Nu skjuter ni dock tillbaka ganska mycket
              av det, och det välkomnar jag. Nu kallar ni det för satsningar.
              Men detta räcker inte. Man måste göra mer. Man måste veta vad
              man ska göra mer för att få tillbaka dem till arbetsmarknaden.
            </seg>
          </u>
          <u>
            <seg>
              Elisabeth Svantesson säger att er politik har lett till fler
              jobb. Även om vi är fler har också jobben blivit 200 000 fler,
              säger hon. Då skulle jag vilja fråga: När tillkom de jobben? Vi
              vet ju att 2006 tillkom 153 000 nya jobb. Året efter tillkom 80
              000 nya jobb. År 2008 kom jobbstoppet. Det inträffade något mer
              då, nämligen att den moderata politiken började bita. Det var
              ju så Anders Borg uttryckte det: Det kommer att ta två år innan
              vår politik börjar bita.
            </seg>
          </u>
          <u>
            <seg>
              Er politik började alltså bita samtidigt som den internationella
              krisen satte in, och jobbstoppet slog till med full kraft. Det
              är så vi har haft det. Sedan går vi här och stampar med denna
              höga arbetslöshet. Jag vill ändra på det, och det kommer vi socialdemokrater
              att göra efter valet 2014.
            </seg>
          </u>
          <note type="speaker">
            Anf. 107 YLVA JOHANSSON (S):
          </note>
          <u>
            <seg>
              Fru talman! Låt mig börja med några ord om krisen. Det var ett
              dramatiskt fall i bnp under hösten 2008 och början av 2009. Det
              var ett exceptionellt stort tapp i bnp, och det var ett dramatiskt
              fall på arbetsmarknaden. Sedan hade vi något motsvarande, en dramatisk
              uppgång på arbetsmarknaden under framför allt 2010, då under kort
              tid väldigt många arbetsgivare efterfrågade arbetskraft. I ett
              sådant läge på arbetsmarknaden och i en sådan konjunktur är det
              ett väldigt bra läge att hjälpa långtidsarbetslösa ut i jobb.
              Det är betydligt svårare när konjunkturen är vikande. Det lättaste
              läget är när många arbetsgivare efterfrågar mer arbetskraft under
              kort tid, och det var det läge vi hade 2010.
            </seg>
          </u>
          <u>
            <seg>
              Under 2010 var de långtidsarbetslösa inlåsta i fas 3. Då hade
              man ännu inte luckrat upp reglerna. Då var man inte tillåten att
              träffa en arbetsförmedlare eller få del av programinsatser eller
              utbildning. Man blev alltså kvar i fas 3.
            </seg>
          </u>
          <u>
            <seg>
              Krisen är inte en och densamma, utan det har varit både uppgång
              och nedgång under dessa år. De har varit svaga totalt sett, men
              de har inte bara varit dåliga år på svensk arbetsmarknad. Därför
              är det viktigt att man har en arbetsmarknadspolitik som är anpassad
              till verkligheten och inte till ideologiska låsningar.
            </seg>
          </u>
          <u>
            <seg>
              Fru talman! Statsrådet säger om de långtidsarbetslösa att vi
              ser dem. Jag hoppas verkligen det. Det är nämligen inte så de
              själva upplever det. Människor i fas 3 upplever sig extremt osedda
              av regeringen, och det gäller inte bara i fas 3, utan det börjar
              även i fas 1 och fas 2, där dagarna bara tickar i väg, och vips
              är man i fas 3. Fas 3 växer ju varje dag.
            </seg>
          </u>
          <u>
            <seg>
              Nu säger statsrådet att man höjer ramen. Det är bra. Men fas
              3 växer varje dag, och snart är var tionde arbetslös i fas 3.
              Var det så här ni ville ha det? Var tionde arbetslös är sysselsatt
              utan att ha möjlighet till ett riktigt arbete och med mycket begränsade
              möjligheter till utbildning.
            </seg>
          </u>
          <u>
            <seg>
              Jag vill ändå komma tillbaka till detta. Arbetsmarknadsministern
              säger i samma pressmeddelande som jag tidigare citerade ur: Det
              är däremot viktigt att komma ihåg att grunden är att programinsatser
              ska ges tidigare än i sysselsättningsfasen. Ja, det tycker jag
              också. Jag tycker att man ska få hjälp från första dagen när man
              kommer till Arbetsförmedlingen, men de facto är det inte så det
              har sett ut. När man tittar på historien bakom varje individ i
              fas 3 ser man en lång rad av år utan insatser och utan aktiva
              kontakter med Arbetsförmedlingen. Det som Elisabeth Svantesson
              talar om är inte med verkligheten överensstämmande. Det stämmer
              inte att man får dessa programinsatser tidigare, utan man hamnar
              i fas 3, och då står man väldigt långt från arbetsmarknaden och
              är i stort behov av kompetensutveckling och utbildning.
            </seg>
          </u>
          <u>
            <seg>
              Min fråga kvarstår: Hur ser regeringen på utbildningsinsatser
              i fas 3? Får de växa under nästa år?
            </seg>
          </u>
          <note type="speaker">
            Anf. 108 HILLEVI LARSSON (S):
          </note>
          <u>
            <seg>
              Fru talman! Regeringen glömmer inte bort dem som är i fas 3,
              säger Elisabeth Svantesson, men det är just så de själva känner
              och upplever det. De är bortglömda. Jag träffade en grupp fas
              3:are i Malmö för ett par veckor sedan, och de sade just det:
              Vi är bortglömda. Vi kommer aldrig ur detta med fas 3. Vi får
              ingen hjälp att ta oss ur det. De upplever det som en enorm förnedring
              att tvingas jobba heltid och inte få lön.
            </seg>
          </u>
          <u>
            <seg>
              Dessutom förekommer det att man får utföra ordinarie arbetsuppgifter
              utan lön, och det förekommer också totalt meningslösa arbetsuppgifter.
              Ett exempel som nämndes var att tvingas tapetsera ett rum utan
              någon som helst anledning. Det skulle inte användas till något,
              utan det var bara ett påhitt för att de skulle hålla sig sysselsatta
              helt enkelt. Det känns inte meningsfullt för dem som tvingas göra
              det bara för att någon ska tjäna pengar på att de är i fas 3.
            </seg>
          </u>
          <u>
            <seg>
              De fas 3:are som jag träffade påtalade mycket allvarliga brister
              – inte bara detta att det var förnedrande utan också att det fanns
              en risk att bli avstängd och för att få karens, alltså att inte
              få ersättning, under en lång tid, om man påtalade brister på sin
              fas 3-arbetsplats. Så ska det inte vara, men det händer faktiskt
              att de som slår larm om att det inte går rätt till drabbas. I
              väldigt få fall är det företagen, alltså fas 3-anordnarna, som
              drabbas.
            </seg>
          </u>
          <u>
            <seg>
              De sade också att om man inte redan är sjuk när man går in i
              fas 3 så blir man det. En del av dem bollas också mellan Försäkringskassan
              och Arbetsförmedlingen. Man är sjuk, och sedan ska man söka jobb,
              och fas 3-anordnaren tar över. Det blir alltså en rundgång.
            </seg>
          </u>
          <u>
            <seg>
              Det finns väldigt allvarliga problem som jag hoppas att ministern
              tar till sig och gör något åt – helst att hon lägger ned fas 3
              helt och hållet.
            </seg>
          </u>
          <note type="speaker">
            Anf. 109 KATARINA BRÄNNSTRÖM (M):
          </note>
          <u>
            <seg>
              Fru talman! Jag hade inte tänkt ge mig upp i den här debatten,
              men när man lyssnar på den otroliga svartmålningen i diskussionen
              blir man mörkrädd! Jag har varit ute på ett antal fas 3-anordnarplatser
              de senaste veckorna. Jag har inte mött något av det som ni refererar
              här. Jag förstår inte vart ni går någonstans. Var hittar ni dessa
              exempel? Jag skulle gärna följa med till ett sådant ställe.
            </seg>
          </u>
          <u>
            <seg>
              Det är otroligt att man bara säger att människor mår dåligt och
              att man blir sjuk om man inte har varit det innan. På den senaste
              platsen jag var hade 90 procent svarat att de var nöjda. Jag fick
              träffa ett fyrtiotal. De fick ställa frågor till mig, och vi pratade
              och hade ett långt samtal. De var oerhört konstruktiva och glada.
              Alla ville ha ett jobb. Vi kunde förenas i att det var svårigheter
              med det.
            </seg>
          </u>
          <u>
            <seg>
              Men svartmålningen – att det är meningslöst, att man tapetserar
              rum och stolar och annat – är ju bara skrönor! Jag förstår inte
              hur man kan stå här i riksdagen och prata om sådant. Ge oss bevis
              på detta!
            </seg>
          </u>
          <u>
            <seg>
              Jag har sagt till alla: Tala om var dessa platser finns! Jag
              åker med ut och tittar på dem. Jag träffar de här människorna.
              Men hittills har det aldrig hänt att någon vill träffas.
            </seg>
          </u>
          <u>
            <seg>
              Det ni berättar om är inte sant. Det är skrönor!
            </seg>
          </u>
          <u>
            <seg>
              Vad är ert alternativ för de här människorna? Vad gjorde ni när
              ni hade makten? Ni förtidspensionerade människor. Ni långtidssjukskrev
              dem. Ni pensionerade dem under två år för att få ut dem ur statistiken.
              Ni gömde dem. Ni glömde bort dem. Ni visade ingen respekt för
              människor som var långt från arbetsmarknaden.
            </seg>
          </u>
          <u>
            <seg>
              Nu försöker vi hitta åtgärder, sysselsättningar som ska få människor
              på banan igen – en del människor får till och med lära sig rutinen
              att stiga upp på morgonen, för det är mycket man måste komma i
              gång med när man har varit borta från arbetsmarknaden eller aldrig
              varit inne på den. Genomsnittstiden var i alla fall för något
              år sedan sju åtta år i arbetslöshet. För de människorna kan man
              inte bara öppna dörren, rakt in. De behöver tränas på olika sätt,
              och det är det vi försöker göra.
            </seg>
          </u>
          <u>
            <seg>
              Man står här och raljerar över detta och säger: Stäng fas 3!
              Ja, det skulle man kunna göra om ni hade presenterat ett väldigt
              bra alternativ. Men det är ingen som har hört det. Inte ens när
              det kom ett utskottsinitiativ fanns det något förslag om vad man
              skulle göra i stället.
            </seg>
          </u>
          <u>
            <seg>
              Ha lite respekt för de här människorna, som har det svårt! De
              kanske har ett funktionshinder. De har svårt med svenskan, har
              nyss kommit till Sverige eller vad det kan vara. Vägen är lång,
              och de behöver rustas på olika sätt.
            </seg>
          </u>
          <u>
            <seg>
              Vi har avsatt resurser för att människor ska kunna få utbildning.
              De ska kunna tränas. De kommer ut i praktik. De blir överlyckliga
              när de får komma in på en arbetsplats. De jag har träffat har
              varit nöjda. Det enda de egentligen saknar är ett jobb, och det
              jobbar vi på så hårt vi kan.
            </seg>
          </u>
          <u>
            <seg>
              Men visa lite respekt för den här sortens människor och säg inte
              att man ska stänga och bara släppa iväg dem eller låta dem sitta
              hemma vid köksbordet! Det blir ingenting bättre av.
            </seg>
          </u>
          <note type="speaker">
            Anf. 110 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Regeringen har genomfört stora förändringar av sysselsättningsfasen,
              inte minst när det gäller möjligheten att delta i utbildning.
              Det är självklart så att man redan före sysselsättningsfasen kan
              delta i olika utbildningar, arbetsmarknadsutbildning till exempel.
            </seg>
          </u>
          <u>
            <seg>
              Det har genomförts många kontroller, och man har hittat oseriösa
              aktörer. De ska givetvis och alldeles självklart bort. Men sant
              är också att många av dem som tar emot personer från sysselsättningsfasen
              är ideella föreningar, och majoriteten av dem som tar emot personer
              tar emot en eller ett fåtal. Det kan vara bra att tänka på.
            </seg>
          </u>
          <u>
            <seg>
              Som har nämnts tidigare är ungefär åtta av tio delvis nöjda eller
              nöjda med den plats de har. Det finns naturligtvis människor som
              inte är nöjda. Jag uppmuntrar och uppmanar alla som är på en plats
              där de känner att det inte fungerar att ta kontakt med Arbetsförmedlingen
              och faktiskt byta plats. Det ska vara kvalitet i det som man gör.
            </seg>
          </u>
          <u>
            <seg>
              Det är viktigt att komma ihåg att det handlar om personer som
              ofta står väldigt långt från arbetsmarknaden. Det är olika personer
              med olika förutsättningar. Det är ofta också olika orsaker till
              att man har blivit långtidsarbetslös. Många har inte haft ett
              jobb på sju, åtta, nio, tio år. En del har väldigt låg utbildning.
              Andra har nedsatt arbetsförmåga. Och vissa har problem med ohälsa.
            </seg>
          </u>
          <u>
            <seg>
              Det här är en uppgift och en utmaning som jag tar på stort allvar.
              Men jag ser också, som jag avslutade mitt förra inlägg med, utmaningen
              i att få fler arbetsgivare att öppna dörren.
            </seg>
          </u>
          <u>
            <seg>
              Om vi ska föra en seriös diskussion om hur vi ska bryta långtidsarbetslösheten,
              som faktiskt är bland den lägsta i Europa, även om Monica Green
              inte vill tillstå det, tycker jag inte att det är för mycket begärt
              att Socialdemokraterna faktiskt presenterar sitt förslag till
              fullo.
            </seg>
          </u>
          <u>
            <seg>
              Det finns stora löften som jag tycker saknar både innehåll och
              en konkret beskrivning av hur det skulle genomföras. Jag läser
              om 31 000 extratjänster som Socialdemokraterna med ett pennstreck
              kan ordna under nästa år, 2014. De kan ordna 31 000 jobb. Hur
              går det till praktiskt på ett år? Vem är arbetsgivaren? Vem öppnar
              dörren? När det gäller det som jag har sett tidigare och som i
              dag heter särskilt anställningsstöd låter det också väldigt mycket.
              Jag tror att det var i förra budgetmotionen ni hade det. Jag tror
              att ni byter inriktning lite.
            </seg>
          </u>
          <u>
            <seg>
              Det särskilda anställningsstöd som finns i dag riktar sig till
              både offentliga och privata arbetsgivare. Låt mig vara tydlig.
              Jag önskar att många fler, både offentliga och privata arbetsgivare,
              skulle anställa människor utifrån det här stödet. Ersättningen
              är 85 procent av lönekostnaden. Sedan har man ersättning för handledarstöd.
              Den anställda, som får ett jobb, får lön och anställningsförmåner
              enligt eller likvärdigt med kollektivavtal.
            </seg>
          </u>
          <u>
            <seg>
              Det är det särskilda anställningsstöd vi har. Och jag ser en
              utmaning i, som jag säger, att få fler arbetsgivare att använda
              detta. Det handlar om att Arbetsförmedlingen jobbar aktivt med
              arbetsgivarkontakter. Det gäller både de arbetsgivare som behöver
              högteknologisk kompetens och de arbetsgivare som behöver andra
              erfarenheter.
            </seg>
          </u>
          <u>
            <seg>
              De här personerna är i många fall väldigt utsatta, och alla de
              här personerna vill inte bli civilingenjörer eller gå en lång
              utbildning. Det måste finnas plats också för dem på svensk arbetsmarknad.
            </seg>
          </u>
          <u>
            <seg>
              Det här ser jag som en stor utmaning. Vi fortsätter att lägga
              fler och fler verktyg i verktygslådan så att de här personerna
              ska komma in. Det är en viktig uppgift för mig, och det är en
              viktig uppgift för regeringen.
            </seg>
          </u>
          <note type="speaker">
            Anf. 111 MONICA GREEN (S):
          </note>
          <u>
            <seg>
              Fru talman! Jag uppskattar att Elisabeth Svantesson vill ha en
              seriös diskussion om det här. Det är bättre än de rosaskimrande
              bilder som vi får höra om från Brännström, som bara blir arg på
              oss för att vi vill lyfta upp frågorna, för att vi vill synliggöra
              det här problemet.
            </seg>
          </u>
          <u>
            <seg>
              Vi tycker att Sverige är fantastiskt, och vi tycker att Sverige
              är ett väldigt bra land att leva i. Men välfärden krackelerar,
              och det vill vi göra någonting åt. Det är därför vi tar oss friheten
              att ställa de här interpellationerna. Sedan får Brännström bli
              hur arg som helst på det. Vi tänker fortsätta med det så länge
              det finns människor som är utsatta och som inte får chansen.
            </seg>
          </u>
          <u>
            <seg>
              Av de mer än 400 000 människor som är utan arbete är det faktiskt
              103 000 som tillhör de grupper som har allra svårast att få ett
              jobb. De här personerna måste få chansen. Vi vill investera för
              fler jobb. Vi vill investera för företag. Vi vill investera för
              att bygga om bostäder. Vi vill investera i infrastruktur. Sådant
              ger jobb.
            </seg>
          </u>
          <u>
            <seg>
              Vi vill också investera i utbildning och i fler lärare. Det gäller
              både grundutbildning och högre utbildningar. Vi vill ha arbetsplatsförlagd
              utbildning, och vi vill ha de här extratjänsterna i välfärden.
            </seg>
          </u>
          <u>
            <seg>
              Ni satsade på kommunerna 2010, för det var valår då. Sedan dess
              säger ni att kommunerna har bra ekonomi, trots att ni har övervältrat
              kostnaderna på kommunerna så att de har väldigt svårt att ta hand
              om dem som skulle vilja komma in och prova på jobb. Ni har övervältrat
              väldigt mycket kostnader på kommunerna och påstår att kommunerna
              har det gott ställt.
            </seg>
          </u>
          <u>
            <seg>
              Vi tycker inte att det är seriöst. Vi vill satsa även på kommunerna
              när vi kommer tillbaka till makten. Och vi ska se till att de
              här människorna faktiskt får en möjlighet, antingen på deltid
              eller på heltid, att komma in i jobb, utbildning eller praktik.
            </seg>
          </u>
          <note type="speaker">
            Anf. 112 YLVA JOHANSSON (S):
          </note>
          <u>
            <seg>
              Fru talman! Visa lite respekt för den här sortens människor!
              säger Katarina Brännström. Det är här vi skiljer oss åt. Vi anser
              inte att människor i fas 3 är en särskild sorts människor. De
              är som du och jag, Katarina. De är olika, men det är inte en särskild
              sorts människor. Det är människor som är drabbade av långtidsarbetslöshet
              och av regeringens misslyckade arbetsmarknadspolitik.
            </seg>
          </u>
          <u>
            <seg>
              Jag är inte upprörd över att någon är nöjd med sin placering
              i fas 3. Det är bra med varje människa som tycker att man har
              något meningsfullt att göra. Jag är däremot mycket upprörd över
              att regeringen nöjer sig med att sysselsätta människor i fas 3
              i stället för att ge människor riktiga jobb.
            </seg>
          </u>
          <u>
            <seg>
              Vi socialdemokrater har lagt fram finansierade förslag i vår
              budget om att alla människor i fas 3 ska ges ett riktigt arbete
              med riktig lön eller en riktig utbildning. Vi satsar stora resurser
              på detta. Vi vet att det finns stora behov som i dag inte tillgodoses.
              Gå in på vilket äldreboende som helst! Det finns massor med arbetsuppgifter
              som inte blir gjorda.
            </seg>
          </u>
          <u>
            <seg>
              Det handlar inte om att den som är outbildad kan gå in och göra
              ett arbete som undersköterska, för det kan man inte. Men det finns
              mycket annat som inte görs. Det handlar om att fylla på i förrådet,
              att duka fram till frukosten, att plocka undan efter frukosten,
              att ta fram nya saker, att ta fram rullstolarna och att ta undan
              dem igen. Det är många arbetsuppgifter som i dag stressar personalen
              för att den inte räcker till.
            </seg>
          </u>
          <u>
            <seg>
              Titta på många andra delar av välfärden! Det finns arbetsuppgifter
              som inte utförs därför att kommunerna och landstingen inte har
              pengar för att anställa människor. Då säger vi: Använd alla de
              resurser som i dag går till långtidsarbetslösa till att anställa
              i extratjänster i välfärden eller i föreningsjobb i föreningslivet!
              Och vi skjuter till de extra resurser som krävs för att detta
              ska ske till anständiga löner, avtalsenliga löner. Och ge alla
              personer i fas 3 möjlighet att studera om det är det man tror
              är den riktigaste vägen framåt till arbete!
            </seg>
          </u>
          <note type="speaker">
            Anf. 113 KATARINA BRÄNNSTRÖM (M):
          </note>
          <u>
            <seg>
              Fru talman! Jag ska göra klart en sak, nämligen att jag inte
              gör någon skillnad på människor. Vad vi än väljer att kalla de
              arbetslösa i kammaren tror jag att ingen av oss nedvärderar dem.
            </seg>
          </u>
          <u>
            <seg>
              I den nya budgeten satsar regeringen 2,2 miljarder för att ytterligare
              hjälpa dem som befinner sig i sysselsättningsfasen. Vi möjliggör
              individuella anpassningar, vi möjliggör särskilda programinsatser
              och vi ökar handledarstödet. Det som tidigare var tillfälliga
              förstärkningar permanentas nu. Det kommer tusen nya utvecklingsjobb
              till Samhall.
            </seg>
          </u>
          <u>
            <seg>
              Vi försöker på olika sätt hjälpa människor att få bättre kontakt
              med arbetsmarknaden, att komma ut på en arbetsplats, att prövas
              och visa upp sig. Det är så vi jobbar.
            </seg>
          </u>
          <u>
            <seg>
              Socialdemokraterna anser att lösningen är låtsasjobb fast med
              riktig lön. Vad ska Kommunal säga om detta? Det är ingen som tror
              att Kommunal skrattar åt att någon ska komma och utföra en annan
              typ av jobb för samma lön som de får som har gått där i många
              år. Vad händer sedan med dem som har utfört jobbet? Vad ska de
              sedan gå tillbaka till? Fas 4?
            </seg>
          </u>
          <u>
            <seg>
              Vi ska vara glada över att 9 000 personer som förra året befann
              sig i sysselsättningsfasen faktiskt gick till ett riktigt jobb.
              Jag besökte ett företag där Arbetsförmedlingen berättade för mig
              att för just det företaget gick 19 procent till riktiga jobb.
              Det tyckte de var en god siffra.
            </seg>
          </u>
          <u>
            <seg>
              Det är inte fråga om meningsfulla sysselsättningar utan det är
              fråga om att prövas för riktiga jobb. Dessa människor behöver
              många gånger lång tid för att närma sig arbetsmarknaden på ett
              respektfullt sätt. Det är viktigt att vi pratar om vad som händer
              sedan. Det ska vara riktiga jobb för alla.
            </seg>
          </u>
          <note type="speaker">
            Anf. 114 Arbetsmarknadsminister ELISABETH SVANTESSON (M):
          </note>
          <note>
            Fru talman! Tack, Monica Green och Ylva Johansson, för interpellationerna!
          </note>
          <u>
            <seg>
              Att fler människor ska ha ett jobb att gå till är en av mina
              allra viktigaste frågor. Långtidsarbetslöshet – där människor
              har stått utanför arbetsmarknaden under en lång tid – är en alldeles
              särskild utmaning.
            </seg>
          </u>
          <u>
            <seg>
              Politik kan bland annat rusta, stötta och matcha människor på
              vägen till jobb. Men jobben behöver också bli fler. Här finns
              en skiljelinje i kammaren. Antingen fortsätter vi att förbättra
              ekonomins tillväxtförmåga och företagarnas villkor, så att fler
              företag startar, växer och anställer, eller gör som Socialdemokraterna
              föreslår, det vill säga höjer skatter och gör det dyrare för företag
              att anställa. Det är en politik där jobb slås ut.
            </seg>
          </u>
          <u>
            <seg>
              Jag ser också en annan skiljelinje, nämligen att Ylva Johansson
              säger att de ger riktiga jobb. Än en gång finns en skiljelinje
              i synen på hur jobben växer fram i ekonomin. Vi tror att det är
              offentliga och privata arbetsgivare som tar initiativ där det
              behövs för att jobben ska växa till. Vi sänker trösklar och ger
              stöd för att detta ska bli verklighet.
            </seg>
          </u>
          <u>
            <seg>
              Det finns en tydlig skiljelinje. Vi kommer att debattera frågan
              i fortsättningen i kväll. Jag är övertygad om att jobben växer
              till när kostnaderna och skatterna för att anställa sänks för
              företagen och när man jobbar aktivt för att människor som länge
              har stått utanför arbetsmarknaden också ska få möjlighet att komma
              in med hjälp av olika former av stöd. Det gäller också nästa interpellationsdebatt.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2013/14:58 om anställningsstöd
          </note>
          <note type="speaker">
            Anf. 115 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Ann-Christin Ahlberg har frågat mig om jag avser
              att reglera så att arbetsgivare inte kan överutnyttja anställningsstöd.
            </seg>
          </u>
          <u>
            <seg>
              Jag vill först förtydliga att det finns ett omfattande regelverk
              som bland annat syftar till att förhindra ett överutnyttjande
              eller ett felaktigt utnyttjande av anställningsstöd. Av Arbetsförmedlingens
              instruktion framgår att verksamheten dels ska utformas så att
              den inte snedvrider konkurrensförutsättningarna på arbetsmarknaden,
              dels inte ska bidra till att arbetstillfällen trängs undan såvida
              det inte kan anses arbetsmarknadspolitiskt motiverat. Det framgår
              också att Arbetsförmedlingen ska säkerställa att felaktiga utbetalningar
              inte görs och motverka bidragsbrott. I det arbetet ska Arbetsförmedlingen
              samverka med berörda parter.
            </seg>
          </u>
          <u>
            <seg>
              Men regeringen har tagit ytterligare steg i den fråga som Ann-Christin
              Ahlberg tar upp. I mars i år tillsatte regeringen en utredning
              som ska kartlägga förekomsten av oegentligheter, överutnyttjande
              och andra felaktigheter i samband med utbetalning av de ekonomiska
              ersättningar som lämnas till arbetsgivare och externa leverantörer
              av tjänster för stöd till personer med svag förankring på arbetsmarknaden.
              Utredningen ska också föreslå åtgärder som syftar till att motverka
              sådana felaktigheter. Utredningen har ett år på sig. Om det av
              utredningen framkommer att det finns ytterligare behov av reglering
              kommer regeringen att överväga att ta de initiativ som behövs.
            </seg>
          </u>
          <note type="speaker">
            Anf. 116 ANN-CHRISTIN AHLBERG (S):
          </note>
          <u>
            <seg>
              Fru talman! Tack, arbetsmarknadsminister Elisabeth Svantesson,
              för svaret! Det är ett svar som inte svarade på min fråga om regeringen
              har för avsikt att återinföra den praxis som tidigare fanns om
              ett anställningsstöd per fem anställda. Men arbetsmarknadsministern
              kanske återkommer med ett svar i sina kommande debattinlägg.
            </seg>
          </u>
          <u>
            <seg>
              Fru talman! Jag har mött arbetsförmedlare och företagare som
              har jobbat stenhårt för att hjälpa kvinnor och män som inte har
              haft lätt att få ett arbete på grund av exempelvis en funktionsnedsättning
              eller en längre tids arbetslöshet. Med hjälp av anställningsstöd
              och möjligheter att prova på för båda parter, arbetsgivare och
              den enskilda, har det kanske lyckats och varit riktigt bra. Anställningsstöd
              kan ge företagare möjlighet att pröva om en person fungerar på
              företaget och ge den enskilde framtidstro och hopp om egen försörjning.
            </seg>
          </u>
          <u>
            <seg>
              Men jag skrev denna interpellation därför att något annat har
              hänt. De flesta företagare anställer i första hand utan hjälp
              av anställningsstöd. Men över tid har en hel del företagare börjat
              kräva att de för att anställa ska få bidrag från staten. Det finns
              företag som vill ha gratis arbetskraft och inte betala fullt pris
              för vad personalen kostar för att på så sätt tjäna extra mycket
              pengar. De utnyttjar system som finansieras via våra skattemedel.
            </seg>
          </u>
          <u>
            <seg>
              Detta utnyttjande av anställningsstöd måste vi ta bort. Oseriösa
              företagare ska inte kunna missbruka anställningsstöd. Regeringen
              måste förhindra att så sker. Dessutom utnyttjas ofta människor
              på ett oseriöst sätt i dessa företag. Bland annat har de kanske
              inte en arbetsskadeförsäkring, trots att företagen har skrivit
              på avtal om att den ska finnas, eller så är personalen anställd
              i företaget men får arbeta i företagarens hem med diverse arbetsuppgifter
              i stället för med sådant som ligger till grund för beslutet.
            </seg>
          </u>
          <u>
            <seg>
              Jag är väl medveten om att Arbetsförmedlingen har ett stort regelverk
              för dessa olika anställningsstöd. Trots det får vi veta att det
              finns många oseriösa företag som enbart har personal anställd
              med hjälp av olika anställningsstöd. Dessa företag har inte någon
              som är anställd på ordinarie sätt. Det är inte bra för den enskilda
              personen, för konkurrerande företag eller för undanträngningseffekten
              när det inte finns någon som är anställd på ordinarie sätt.
            </seg>
          </u>
          <u>
            <seg>
              När det inte finns någon ordinarie anställd personal är det inte
              heller lätt för den som kommer ny till ett jobb. Vad ska man göra?
              Hur ska man få den handledning eller det stöd som ska finnas enligt
              avtal?
            </seg>
          </u>
          <u>
            <seg>
              Med största sannolikhet kommer vi alltid att behöva någon typ
              av anställningsstöd för människor som av en eller annan anledning
              har svårt att få en anställning. Men vi måste få bort överutnyttjandet.
            </seg>
          </u>
          <u>
            <seg>
              Kommer arbetsmarknadsminister Elisabeth Svantesson att se till
              att tidigare praxis återinförs eller vidta någon annan åtgärd
              för att förhindra missbruk av anställningsstöd innan utredningen
              är klar?
            </seg>
          </u>
          <note type="speaker">
            Anf. 117 Arbetsmarknadsminister ELISABETH SVANTESSON (M):
          </note>
          <note>
            Fru talman! Tack, Ann-Christin Ahlberg, för din fråga!
          </note>
          <u>
            <seg>
              Min och regeringens mest prioriterade område är jobben. Alla
              har inte möjlighet att hävda sig på arbetsmarknaden på lika villkor.
              Därför är det viktigt att det finns anställningsstöd som kan överbrygga
              hinder för anställning.
            </seg>
          </u>
          <u>
            <seg>
              Alla som kan arbeta ska få stöd och hjälp för att kunna göra
              det. För en person som har varit borta från arbetsmarknaden i
              många år är en lönesubvention ett bra sätt att kunna ta sig tillbaka
              till arbetslivet. Det handlar om riktiga jobb med riktiga löner.
            </seg>
          </u>
          <u>
            <seg>
              Jag tycker att det är bättre att ge människor chansen till en
              anställning med stöd än att – som Socialdemokraterna gjorde –
              förtidspensionera bort människor från arbetsmarknaden.
            </seg>
          </u>
          <u>
            <seg>
              Samtidigt vill jag vara tydlig med att stödet syftar till överbrygga
              hinder för anställning. Jag håller med Ann-Christin Ahlberg om
              att stödet inte får överutnyttjas och inte heller bidra till en
              snedvriden konkurrens på skattebetalarnas bekostnad. Rätt stöd
              ska gå till rätt arbetsgivare för rätt ändamål. Allt annat är
              oacceptabelt. Som jag nämnde i mitt interpellationssvar finns
              det en reglering för detta.
            </seg>
          </u>
          <u>
            <seg>
              Men vi vill gå ännu längre. Det finns tecken på att arbetsgivare
              inom vissa branscher utnyttjar stödet på ett felaktigt sätt. Det
              är därför som regeringen har tillsatt en utredning som ska titta
              just på överutnyttjande och andra felaktigheter, vilket jag tror
              är väldigt väsentligt. Utredningen ska också titta på om rutinerna
              hos Arbetsförmedlingen inför beslut om stöd är tillräckliga och
              ändamålsenliga.
            </seg>
          </u>
          <u>
            <seg>
              När det gäller praxis är det Arbetsförmedlingen som tolkar regelverket,
              och praxis skapas genom beslut i domstol. Men jag är inte övertygad
              om att en begränsning till ett visst antal anställda är rätt väg
              att gå. Och jag är inte beredd att fatta några beslut innan jag
              har sett vad utredningen kommer fram till. Den ska vara klar i
              mars 2014.
            </seg>
          </u>
          <note type="speaker">
            Anf. 118 ANN-CHRISTIN AHLBERG (S):
          </note>
          <u>
            <seg>
              Fru talman! Om jag förstår arbetsmarknadsministern rätt kommer
              hon inte att göra någonting förrän utredningen är klar. Under
              den här tiden är det 135 530 personer som har anställningar med
              bidrag från staten, så kallat anställningsstöd av olika slag.
            </seg>
          </u>
          <u>
            <seg>
              Vi vet att det finns många företag som utnyttjar dessa människor
              genom att de inte får utföra de arbetsuppgifter som det har fattats
              beslut om. Man kanske ställer stora krav på att de ska syssla
              med sådant som de inte borde göra enligt den lönebidragsanställning
              som har beviljats.
            </seg>
          </u>
          <u>
            <seg>
              Riksdagens utredningstjänst har tagit fram uppgiften att ungefär
              6 400 personer av dem som har lönebidrag saknar den försäkring
              som de borde ha om de blir sjuka, trots att Arbetsförmedlingen
              har begärt intyg som styrker att de ska vara försäkrade.
            </seg>
          </u>
          <u>
            <seg>
              Det finns alltså en stor grupp människor som utnyttjas på ett
              alldeles förfärligt sätt. Då kan man inte vänta på att en utredning
              ska bli färdig.
            </seg>
          </u>
          <u>
            <seg>
              Under tiden kan man ta hjälp av de fackliga organisationerna.
              Jag träffar väldigt många fackliga representanter som vittnar
              om att det finns stora skillnader mellan företag som utnyttjar
              människor och företag som verkligen anstränger sig för att de
              människor som behöver anställningsstöd ska lyckas och få den handledning
              som behövs. Resultatet kan bli jättebra om förutsättningarna är
              de rätta. Det skapar möjlighet för individen att växa, för framtidstro
              och för att han eller hon ska få en egen försörjning.
            </seg>
          </u>
          <u>
            <seg>
              Men jag möter också människor och fackliga organisationer som
              bevittnar att personer med anställningsstöd får så konstiga anställningsvillkor
              att de blir sjuka och inte kan komma tillbaka till arbetslivet
              igen. Det är i så fall på helt felaktiga premisser som man har
              fått ett anställningsstöd.
            </seg>
          </u>
          <u>
            <seg>
              Så det finns en väldigt stor oseriös marknad. Det är otroligt
              mycket statliga medel som satsas. Det finns många arbetsgivare
              som vill utnyttja stödet på ett helt annat sätt än vad som var
              tänkt. Därför tycker jag att det är märkligt att arbetsmarknadsministern
              inte har för avsikt att göra någonting mer än att tillsätta en
              utredning och invänta den. Trots allt är det många människor som
              riskerar att hamna i klistret hos dåliga arbetsgivare.
            </seg>
          </u>
          <u>
            <seg>
              Det handlar om otroligt många: 135 530 personer. I Borås finns
              det, från de nyfödda till de äldsta, ungefär 105 000 invånare.
              Det är fler än Borås stads alla invånare som kan vara utsatta
              för oseriösa företagare, vilket också gör att våra skattemedel
              går till dåliga saker. Dessa medel kunde komma mycket bättre till
              gagn, till exempel till välfärd som hade skapat nya jobb.
            </seg>
          </u>
          <note type="speaker">
            Anf. 119 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Det är viktigt att poängtera att de allra flesta
              personer som har beviljats anställningsstöd finns hos arbetsgivare
              som är sjysta. Vi är väldigt överens, Ann-Christine Ahlberg och
              jag, om att allt annat är förkastligt. Som jag inledde med finns
              det ett tydligt regelverk för vad som gäller kring detta. Jag
              förväntar mig att Arbetsförmedlingen utför kontroller och verkligen
              tar på allvar att stödet inte ska snedvrida konkurrens och att
              det ska vara ett sjyst företag. Uppenbarligen fungerar det inte
              alltid. Det är också därför som den här utredningen har tillsatts.
              Men det finns alltså ett regelverk.
            </seg>
          </u>
          <u>
            <seg>
              Det är många grupper som står utanför arbetsmarknaden som har
              fått det svårare, och det är många som har varit utan arbete under
              lång tid. Därför behövs det fler företag, inte färre, och fler
              arbetsgivare, inte färre, som öppnar dörren och anställer personer
              som befinner sig långt från arbetsmarknaden. Men som jag sade
              tidigare ska det vara med sjysta villkor.
            </seg>
          </u>
          <u>
            <seg>
              Vi har sett att det har funnits brister och oseriösa företag,
              som Ann-Christin Ahlberg också var inne på. Även Arbetsförmedlingen
              har ibland brustit i kontroll. Detta är någonting som Arbetsförmedlingen
              har jobbat aktivt med under senare tid. Det är också viktigt att
              man, om man som anställd upplever att det finns brister, slår
              larm till Arbetsförmedlingen så att felen kan rättas till och
              oseriösa aktörer stoppas. Vi kan aldrig acceptera fusk och överutnyttjande.
              Skattebetalarnas pengar ska användas på rätt sätt och inte gå
              till oseriösa aktörer utan de ska gå till de människor som behöver
              stöd och har ett sjyst jobb.
            </seg>
          </u>
          <note type="speaker">
            Anf. 120 ANN-CHRISTIN AHLBERG (S):
          </note>
          <u>
            <seg>
              Fru talman! Det är många som kan råka illa ut här. Därför är
              det viktigt att Arbetsförmedlingen tar hjälp av bland annat de
              fackliga organisationerna. Det finns en klar och tydlig skrivning
              i regelverket om att de fackliga organisationerna ska yttra sig.
              Men det ser väldigt olika ut i landet. På en del ställen fungerar
              det alldeles utmärkt, och på andra ställen fungerar det inte alls.
            </seg>
          </u>
          <u>
            <seg>
              Men det kan bli problem på stora arbetsplatser där det kanske
              inte ens finns en endaste ordinarie anställd. Då har ju inte facket
              några medlemmar där och inte heller den insyn som det borde ha.
              Det bidrar också till problemen. Det var därför som jag frågade
              om denna praxis kunde återinföras. Då blir kontrollen bättre.
            </seg>
          </u>
          <u>
            <seg>
              När det rör sig om mycket pengar finns det alltid kriminella
              och oseriösa företagare som vill plocka åt sig pengar som de inte
              har rätt till. Men det måste finnas olika kontroller. Då kan de
              fackliga organisationerna vara en aktör som kan hjälpa Arbetsförmedlingen.
              Om man inte får anställa fler innan man har ordinarie personal
              blir det ju en snedvriden konkurrens med andra företagare. Det
              blir inte heller någon handledning som det anges i regelboken.
            </seg>
          </u>
          <u>
            <seg>
              Därför skulle det här kunna vara en del för att skynda på begränsat
              anställningsstöd om man inte har ordinarie anställda också. Om
              de som har stått långt från arbetsmarknaden inte får handledning
              är det inte så lätt för dem att komma in i de nya jobben.
            </seg>
          </u>
          <note type="speaker">
            Anf. 121 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Det är som jag har sagt viktigt att Arbetsförmedlingen
              samverkar. Det ligger i dess instruktion. Hur man gör detta är
              det upp till Arbetsförmedlingen att avgöra. Det är Arbetsförmedlingen
              själv som tolkar och gör det på bästa sätt i olika situationer.
              Självklart är det viktigt med ett samtal när det finns en part
              att samtala med.
            </seg>
          </u>
          <u>
            <seg>
              Det är också Arbetsförmedlingen som tolkar regelverket vad gäller
              antalet anställda. Jag är inte säker på att en begränsning till
              exempelvis fem, som var något slags praxis tidigare, skulle vara
              rätt väg att gå. Det kan finnas små arbetsgivare som mycket väl
              kan vara fantastiska arbetsgivare som öppnar dörren för någon
              som har stått långt från arbetsmarknaden länge. Jag tror inte
              att antalet alltid är det väsentliga. Det viktigaste är att en
              person kommer in och får ett jobb med sjysta villkor, att det
              är ett jobb där man får vara med och bidra och som inte snedvrider
              konkurrensen och att det inte är ett oseriöst företag. Det är
              utgångspunkten. Regleringen är sådan redan i dag. Vi vill ändå
              se över det här ytterligare, eftersom vi har fått signaler om
              att det finns ett överutnyttjande, för att se om det finns mer
              saker som behöver göras. Vi tar frågan på stort allvar.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2013/14:59 om funktionshinder på
            arbetsmarknaden
          </note>
          <note type="speaker">
            Anf. 122 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Kerstin Nilsson har frågat mig vad jag avser att
              göra för att personer som bedöms ha ett funktionshinder på arbetsmarknaden
              ska få en chans till ett arbete och egen försörjning.
            </seg>
          </u>
          <u>
            <seg>
              Jag vill börja med att säga att den grundläggande utgångspunkten
              för regeringens politik är att alla människors kompetens ska tas
              till vara. Regeringen har därför genomfört en rad reformer för
              att öka både arbetsutbudet och efterfrågan på arbetskraft särskilt
              bland grupper som har en svag förankring på arbetsmarknaden.
            </seg>
          </u>
          <u>
            <seg>
              Personer med funktionsnedsättning och i synnerhet personer med
              nedsatt arbetsförmåga har många gånger svårt att hävda sig i konkurrensen
              på arbetsmarknaden. Det är en särskild utmaning att bryta långtidsarbetslösheten
              för denna grupp.
            </seg>
          </u>
          <u>
            <seg>
              Regeringen har tagit fram en generell strategi för genomförande
              av funktionshinderspolitiken som omfattar flera politikområden,
              inklusive arbetsmarknadspolitiken. Arbetsförmedlingen har fått
              i uppdrag att arbeta enligt de delmål som slagits fast för myndigheten.
              Dessa är bland annat inriktade mot att en större andel arbetssökande
              med funktionsnedsättning ska få anställning eller utbildning.
            </seg>
          </u>
          <note>
            Insatserna för personer med funktionsnedsättning som medför nedsatt
            arbetsförmåga utgör i dag en betydande del av Arbetsförmedlingens
            åtgärder. Under 2012 hade till exempel i genomsnitt närmare 89
            000 personer en subventionerad anställning som var särskilt riktad
            till personer med funktionsnedsättning. Utöver detta får många
            stöd via nystartsjobb eller andra anställningsstöd och insatser.
          </note>
          <u>
            <seg>
              Regeringen har både skjutit till resurser och ökat möjligheterna
              för Arbetsförmedlingen att mer flexibelt använda stödformerna,
              så att dessa bättre kan möta individuella behov. Detta har medfört
              att fler personer får del av de särskilda insatser som finns för
              arbetssökande med funktionsnedsättning som medför nedsatt arbetsförmåga.
              Även antalet personer som går till arbete eller utbildning har
              ökat de senare åren.
            </seg>
          </u>
          <u>
            <seg>
              Arbetet med att underlätta övergång till arbete och utbildning
              pågår kontinuerligt. I budgetpropositionen för 2014 presenterade
              regeringen dels generella satsningar för att bryta långtidsarbetslösheten,
              dels en riktad satsning på utvecklingsanställningar inom Samhall
              AB. Satsningen på anställningar inom Samhall AB syftar till att
              möjliggöra fler anställningar för personer i sysselsättningsfasen
              som har en funktionsnedsättning som medför nedsatt arbetsförmåga.
            </seg>
          </u>
          <u>
            <seg>
              Avslutningsvis vill jag även säga att det är viktigt att komma
              ihåg att stöden ska grundas på en individuell och sammantagen
              bedömning av arbetsförmågan vid funktionsnedsättning. Arbetssökande
              ska så tidigt som möjligt få korrekt stöd, och stöden ska utgå
              ifrån individens behov.
            </seg>
          </u>
          <note type="speaker">
            Anf. 123 KERSTIN NILSSON (S):
          </note>
          <u>
            <seg>
              Fru talman! Min interpellation till arbetsmarknadsministern gäller
              de personer som av Arbetsförmedlingen bedöms ha ett funktionshinder
              på arbetsmarknaden. För 20 år sedan var det 10 procent av de arbetssökande
              som klassades med en kod för arbetshinder. I dag är det 25 procent.
              Det är en betydande ökning.
            </seg>
          </u>
          <u>
            <seg>
              Det finns flera förklaringar. Den ena är att arbetslivet i dag
              ställer ökade krav. En annan förklaring kan vara att det är en
              direkt följd av att många har utförsäkrats ur sjukförsäkringen
              och nu går rundgång i Arbetsförmedlingens system med sina dokumenterade
              medicinska arbetshinder.
            </seg>
          </u>
          <u>
            <seg>
              I en artikel i våras i tidskriften Arbetsmarknad &amp; Arbetsliv
              beskrivs det bedömningsarbete som ligger till grund för funktionsnedsättningskoden.
              Två arbetslivsforskare har intervjuat specialister inom Arbetsförmedlingen,
              specialister som just arbetar med funktionshinderskodning. Deras
              analys ger en tredje förklaring till varför antalet personer med
              funktionshinderskod ökar. Det visar sig att allt fler arbetssökande
              får en kod som står för ett socialmedicinskt funktionshinder.
              Det är en kod som egentligen inte finns enligt WHO:s internationella
              funktionshinderslista. Det har man själv skapat på Arbetsmarknadsverket
              för att kunna hjälpa allt fler att ta del av de öronmärkta pengar
              som går till människor med funktionshinder som medför nedsatt
              arbetsförmåga. Det kan gälla lönebidrag, lönestöd och andra skyddade
              anställningar.
            </seg>
          </u>
          <u>
            <seg>
              Jag förstår verkligen att man gör så. Men det som bedöms vara
              ett socialmedicinskt hinder på arbetsmarknaden går numera mycket
              utanför vad vi anser att det egentligen är. Alkohol, missbruk
              och stora brister i den sociala kompetensen har vi köpt under
              lång tid. Men problemet är att det nu är saker som att ha ett
              avvikande utseende, att man är lite mysko, överviktig, piercad
              och så vidare. Är man på något sätt synligt olik den stora massan
              kan man numera få funktionshinderskod.
            </seg>
          </u>
          <u>
            <seg>
              Det handlar inte längre om sjukdomar eller skador som bedöms
              påverka arbetsförmågan och möjligheten till arbete. Det får mig
              att undra vem eller vad det är som sätter normen för normalitet.
              Naturligtvis har arbetsgivaren en stor del i det, och tyvärr har
              vi medmänniskor också det. I allt tuffare tider i kombination
              med en arbetsmarknadspolitik som inte fungerar är det naturligt
              att arbetsgivare vill ha dem som förutom att de har rätt yrkeskompetens
              kan jobba i 120 och är flexibla och användbara i många andra sysslor.
              Allt fler hamnar alltså utanför.
            </seg>
          </u>
          <u>
            <seg>
              Min fråga till ministern är: Tycker ministern verkligen att de
              åtgärder och resurser som står till buds räcker för att stötta
              individer som står utanför och knackar på dörren till arbetsmarknaden?
            </seg>
          </u>
          <note type="speaker">
            Anf. 124 GUSTAV NILSSON (M):
          </note>
          <u>
            <seg>
              Fru talman! Den här interpellationen handlar om att personer
              med funktionsnedsättning ska kunna få en chans på arbetsmarknaden
              och en chans till arbete och egen försörjning. Att se till att
              fler personer med funktionsnedsättning får en möjlighet att komma
              in på arbetsmarknaden är en viktig uppgift. Att ha ett arbete
              att gå till är något väldigt viktigt och för de allra flesta någonting
              som är positivt, möjligheten till egen försörjning, gemenskap,
              en arbetsplats och så vidare.
            </seg>
          </u>
          <u>
            <seg>
              Vi vill ha en arbetsmarknad där alla får plats och ingen lämnas
              utanför. Regeringens arbetslinje handlar just om att kunna delta
              i arbetslivet utifrån sin förmåga och sina förutsättningar. Därför
              prövas arbetsförmågan. Arbetsförmedlingen har en viktig roll i
              att utröna de möjligheter som finns.
            </seg>
          </u>
          <u>
            <seg>
              Apropå det här med koder används koder för att registrera och
              göra en kontroll så tidigt som möjligt för att man ska kunna göra
              en adekvat bedömning och sätta in insatser tidigt i processen
              för den arbetssökande. Detta ska förhoppningsvis leda till att
              man tidigare får ett arbete och att söktiden kan förkortas.
            </seg>
          </u>
          <u>
            <seg>
              I den här processen finns det många aktörer. Man ska komma ihåg
              att det också ska till ett läkarutlåtande. Det är viktigt att
              påpeka att även Arbetsförmedlingen har möjlighet att göra arbetslivsinriktad
              rehabilitering – man har många specialister inom en rad olika
              områden. Det är viktigt att individen får rätt stöd och rätt insatser
              från början.
            </seg>
          </u>
          <u>
            <seg>
              Vi tror alltså inte på att gå tillbaka till det gamla, då man
              i ett tidigt skede förtidspensionerade bort människor från arbetsmarknaden.
              Vi ska i stället se vilka möjligheter som kan finnas och försöka
              utgå från dem. Det finns möjligheter till tidiga insatser eller
              rehabilitering och att delta i olika program och insatser. Det
              kan vara det första steget till att göra ett inträde på arbetsmarknaden.
            </seg>
          </u>
          <u>
            <seg>
              Utöver alla generella arbetsmarknadspolitiska program och insatser
              finns det ett stort antal arbetsmarknadspolitiska insatser som
              riktar sig till arbetssökande med en funktionsnedsättning som
              medför nedsatt arbetsförmåga. Det är anställningsstöd, arbetslivsinriktad
              rehabilitering, subventionerad sysselsättning, lönebidrag, utvecklingsanställning,
              trygghetsanställning och stöd till hjälpmedel. Arbetsgivare kan
              få stöd till att anpassa arbetsplatser. Det finns syokonsulenter
              och så vidare för dem som har omfattande behov. Man kan få ett
              personligt biträde. Det finns en rad olika insatser och stöd som
              man kan få om man har en funktionsnedsättning.
            </seg>
          </u>
          <u>
            <seg>
              Arbetsförmedlingen har fått i uppdrag att implementera ett praktikprogram
              i staten för personer med funktionsnedsättning.
            </seg>
          </u>
          <u>
            <seg>
              Fru talman! Man tycker att det rimligtvis borde vara så att de
              offentliga arbetsgivarna är ett föredöme i att anställa personer
              med funktionsnedsättning, men så är det inte. Stat, kommuner och
              landsting kan bli mycket bättre. Ofta är det privata företag som
              är bäst på att anställa personer med funktionsnedsättning. Detta
              är en huvudfråga, som har diskuterats tidigare i dag: Hur ska
              vi nu kunna se till att fler arbetsgivare anställer personer med
              funktionsnedsättning? Erfarenheten visar att om man bara har anställt
              en blir det ofta fler.
            </seg>
          </u>
          <u>
            <seg>
              Det handlar också om en attitydförändring i samhället, att se
              möjligheterna i stället för att ensidigt fokusera på svårigheterna.
            </seg>
          </u>
          <note type="speaker">
            Anf. 125 YLVA JOHANSSON (S):
          </note>
          <u>
            <seg>
              Fru talman! Det är en viktig interpellation som Kerstin Nilsson
              har ställt, och arbetsmarknadsministerns svar innehåller många
              vackra ord. Problemet är verkligheten.
            </seg>
          </u>
          <u>
            <seg>
              Sysselsättningsgraden för personer med funktionshinder fortsätter
              att sjunka. Jag ska ärligt säga att den sjönk och var låg också
              under socialdemokratisk regering. Det är ett mycket allvarligt
              problem.
            </seg>
          </u>
          <u>
            <seg>
              När det gäller personer med funktionsnedsättning som söker sig
              till Arbetsförmedlingen därför att de vill ha arbete, och tar
              upp diskussionen om de här problemen, är det lite grann som att
              man nästan dränks i välvilja men lämnas i sticket när det gäller
              konkreta åtgärder.
            </seg>
          </u>
          <u>
            <seg>
              Det är oerhört många människor som vittnar om att de aldrig kommer
              först i kön på Arbetsförmedlingen och att det alltid är fokus
              på funktionshindret och koden, inte på kompetensen och människan.
            </seg>
          </u>
          <u>
            <seg>
              Det är oerhört många som vittnar om att det aldrig finns resurser
              när det verkligen kommer till kritan i fråga om det som behöver
              göras. Vi vet att resurserna finns, men det verkar alltid så svårt
              att använda dem till det som faktiskt kan lösa problemen.
            </seg>
          </u>
          <u>
            <seg>
              Vi vet också att de insatser som görs för personer med funktionsnedsättning
              på arbetsmarknaden är könsuppdelade. Kvinnor får tillgång till
              billigare insatser än vad män får. Det finns ingen rimlig förklaring
              till denna könsdiskriminering inom myndigheten Arbetsförmedlingen.
            </seg>
          </u>
          <u>
            <seg>
              Jag vill bara vädja till statsrådet att göra allvar av de vackra
              orden.
            </seg>
          </u>
          <u>
            <seg>
              Jag vill också ställa en fråga som har stark koppling till möjligheterna
              på arbetsmarknaden: När kommer regeringen med en proposition som
              gör bristande tillgänglighet till en diskrimineringsgrund?
            </seg>
          </u>
          <note type="speaker">
            Anf. 126 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Som jag sade inledningsvis är utgångspunkten för
              regeringens politik att alla människors kompetens ska tas till
              vara. Regeringens mål har varit och är fortsatt full sysselsättning.
              Alla som kan och vill arbeta ska också ha möjlighet att göra det
              utifrån sina förutsättningar.
            </seg>
          </u>
          <u>
            <seg>
              En av anledningarna till att antalet personer med funktionsnedsättning
              som medför nedsatt arbetsförmåga har ökat är en kraftig nedgång
              i ekonomin i samband med finanskrisen. Det innebar att många personer,
              både med och utan funktionsnedsättning, förlorade sina jobb och
              har det svårare i konkurrensen på väg tillbaka.
            </seg>
          </u>
          <u>
            <seg>
              Ytterligare en anledning till att antalet personer med funktionsnedsättning
              som medför nedsatt arbetsförmåga har ökat är att fler personer
              som tidigare var långtidssjukskrivna men som har en arbetsförmåga
              nu finns inskrivna hos Arbetsförmedlingen. Det är i grunden någonting
              positivt att sjukförsäkringsreformen har medfört att personer
              nu står närmare arbetsmarknaden. Inte desto mindre är utmaningen
              väldigt stor.
            </seg>
          </u>
          <u>
            <seg>
              Antalet personer som tar del av stöd inriktade på denna grupp
              har ökat under senare år. Senast den 1 oktober kom Arbetsförmedlingen
              med ett pressmeddelande som löd:
            </seg>
          </u>
          <u>
            <seg>
              Vanligare att personer med funktionsnedsättning får jobb. – –
              – Under perioden maj - augusti 2013 i år gick totalt 19 700 personer
              med en dokumenterad funktionsnedsättning till arbete med eller
              utan stöd, nystartsjobb eller reguljär utbildning.
            </seg>
          </u>
          <u>
            <seg>
              Jag tycker att det är gott, men vi behöver se ännu mer av detta.
            </seg>
          </u>
          <u>
            <seg>
              För att öka möjligheterna för dessa personer att få anställning
              föreslår regeringen ytterligare reformer i budgetpropositionen
              för nästa år. Bland annat handlar det om den särskilda satsningen
              på utvecklingsanställningar. Vi permanentar det förstärkta handledarstödet
              inom det särskilda anställningsstödet, men vi förlänger också
              det stödets längd från ett till längst två år.
            </seg>
          </u>
          <u>
            <seg>
              Sedan har Arbetsförmedlingen fått ett uppdrag att genomföra ett
              praktikantprogram för personer med funktionsnedsättning inom de
              statliga myndigheterna. Vi har också skjutit till medel och ökat
              möjligheterna för Arbetsförmedlingen att mer flexibelt använda
              stödformerna för att minska arbetslösheten för denna grupp. Mycket
              måste göras.
            </seg>
          </u>
          <u>
            <seg>
              Jag ska säga någonting kort om kodningen. Det är Arbetsförmedlingen
              som sköter den delen. Det är viktigt att komma ihåg att en funktionsnedsättning
              ska styrkas genom ett läkarutlåtande eller underlag från andra
              myndigheter eller specialister. Det är en av grunderna för kodningen
              – det är viktigt att ha med sig. Det är också viktigt att det
              tillämpas.
            </seg>
          </u>
          <note type="speaker">
            Anf. 127 KERSTIN NILSSON (S):
          </note>
          <u>
            <seg>
              Fru talman! Jo, den här kodningen består av två delar. Visst
              ska det finnas ett läkarutlåtande, Gustav, men inte för alla.
              Det gäller medicinsk funktionsnedsättning, sjukdom, skador eller
              psykiska sjukdomar. Men det gäller inte dem som betraktas som
              lite mysko eller har ett udda utseende. Det visar utredningen,
              som har haft kontakt med handläggare på Arbetsförmedlingen.
            </seg>
          </u>
          <u>
            <seg>
              Ökningen är oroväckande, eftersom det är just dessa personer
              som slussas runt i olika arbetslivsinriktade projekt och korttidsanställningar.
            </seg>
          </u>
          <u>
            <seg>
              Allt fler fastnar hos Arbetsförmedlingen, och risken är stor
              att de hamnar i ett långvarigt utanförskap. Det har blivit en
              rundgång i systemet, där personer som inte anses anställbara klassas
              som funktionshindrade och funktionshindrade anses som inte anställbara.
            </seg>
          </u>
          <u>
            <seg>
              Det som beskrivs som ett avvikande utseende, lite mysko, vad
              kan det vara? Är det övervikt eller piercning? Kan det bedömas
              som funktionshinder? Ja, jag kan förstå det, men jag funderar:
              Var går gränsen, och hur kommer den att förflytta sig över tid?
              Finns det risk för att beskrivningen av normalitet hela tiden
              flyttas framåt – eller bakåt? Ett avvikande utseende, vad är det?
              Och motsatsen: Vad är ett icke avvikande utseende? Hur många kilos
              övervikt gör att en person verkligen är funktionshindrad och har
              svårt att röra sig? Eller är det det faktum att personen ser fet
              ut som gör att arbetsgivaren inte vill ha den? Jag kan ge många
              exempel.
            </seg>
          </u>
          <u>
            <seg>
              En annan aspekt är att fler som bedöms vara funktionshindrade
              i arbetet i sin tur hamnar i så kallad egen konkurrens, där fler
              och fler funktionshindrade av olika slag ställs mot varandra.
              Det ena slaget är de rent medicinska bedömningarna. Det andra
              är de här lite mystiska, mysko bedömningarna. De hamnar hela tidens
              längst bak i möjligheternas kösystem.
            </seg>
          </u>
          <u>
            <seg>
              Till Gustav Nilsson vill jag säga att jag inte tycker att det
              är fel med kodning om det är nödvändigt för att få adekvat hjälp.
              Men jag blir lite orolig när vi gör bedömningar som mysko, udda
              utseende och sådant. Då undrar jag vart vi är på väg att flytta
              oss.
            </seg>
          </u>
          <u>
            <seg>
              Min fråga till ministern är: Ser ministern någon fara i att det
              blir allt större konkurrens i den här gruppen av personer som
              har funktionshinder i arbetslivet, och vad avser ministern i så
              fall att göra åt detta?
            </seg>
          </u>
          <note type="speaker">
            Anf. 128 GUSTAV NILSSON (M):
          </note>
          <u>
            <seg>
              Fru talman! Vad gäller kodning är i de allra flesta fall läkare
              inkopplad; det ska vara ett läkarutlåtande. Men jag vill också
              erinra om att Arbetsförmedlingen har tillgång till specialister
              inom hela det socialmedicinska området: psykologer, kuratorer
              och sjukgymnaster. Det finns väldigt mycket expertis som ska finnas
              runt den enskilda individen. Det är viktigt att man kommer rätt.
            </seg>
          </u>
          <u>
            <seg>
              Sedan kan jag tycka att det ibland kan ta lång tid innan man
              är klar med just detta, men vi ska ha respekt för att många aktörer
              är inblandade. Försäkringskassan ska säga sitt och Arbetsförmedlingen
              har huvudansvaret, men allt ska ju bli så bra som möjligt för
              att man ska få adekvat vård och rätt insatser.
            </seg>
          </u>
          <u>
            <seg>
              Attitydförändringen vill jag gärna säga någonting mer om. Det
              handlar mycket om att man gärna ser problem och svårigheter men
              sällan ser vad en person med funktionsnedsättning kan utföra.
              Jag har sett många bra exempel på vad man kan göra om har en funktionsnedsättning.
            </seg>
          </u>
          <u>
            <seg>
              Det finns också bra exempel på arbetsgivare, framför allt privata.
              Många är småföretagare. Det finns också exempel på kommuner och
              även något landsting som har tagit det här på stort allvar.
            </seg>
          </u>
          <u>
            <seg>
              Med rätt insatser och en attitydförändring i samhället och om
              vi kan få fler att anställa tror jag nog att det ska kunna bli
              en bättre situation för personer med funktionsnedsättning. Det
              hänger naturligtvis mycket på att det förs en politik för jobb
              och tillväxt. Det är det som är grunden för vår välfärd, och det
              är också grunden för att det kommer till fler arbetstillfällen
              som också – det är jag övertygad om – kan gynna personer som har
              en funktionsnedsättning. Jag ser just de människorna som en väldigt
              stor resurs när man nu talar om behov av arbetskraft i framtiden.
            </seg>
          </u>
          <note type="speaker">
            Anf. 129 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Jag glömde svara på Ylva Johanssons fråga. Svaret
              på den är att en proposition väntas nästa år.
            </seg>
          </u>
          <u>
            <seg>
              Arbetsförmedlingen har en viktig roll i arbetet med att ge personer
              med funktionsnedsättning som medför nedsatt arbetsförmåga möjlighet
              att få ett arbete med eller utan stöd.
            </seg>
          </u>
          <u>
            <seg>
              Kerstin Nilsson frågade om jag ser någon fara i konkurrensen.
              Men faran är ju, Kerstin Nilsson, att inte tillräckligt många
              arbetsgivare tar del av de här stöden, öppnar dörren för fler
              personer och ser mångfalden. Det är den stora utmaningen.
            </seg>
          </u>
          <u>
            <seg>
              Som i flera av frågorna i kväll handlar det om att arbetsgivarna
              är de som öppnar dörren. Det är de som anställer. Där kan vi göra
              – och gör vi – mycket för att stöden ska finnas och för att sänka
              trösklarna. Arbetsförmedlingen måste vara ute och stärka arbetsgivarkontakterna.
            </seg>
          </u>
          <u>
            <seg>
              Men Arbetsförmedlingen kan inte själv lösa uppdraget om det inte
              samtidigt i samhället i stort finns ett mer inkluderande synsätt
              som leder till att fler personer med funktionsnedsättning får
              anställning. För att lyckas med det behöver man bland annat god
              och tillgänglig information om de stöd som Arbetsförmedlingen
              erbjuder den här målgruppen. Men som jag har varit inne på många
              gånger tidigare behöver också Arbetsförmedlingen jobba mer med
              sina arbetsgivarkontakter.
            </seg>
          </u>
          <u>
            <seg>
              Vi vet att det fokus man haft det senaste året på ökade kontakter
              med arbetsgivarna har gett resultat, men för att stödja de här
              personerna, som har en svag förankring på arbetsmarknaden, behöver
              Arbetsförmedlingen ständigt jobba med de här frågorna och utveckla
              dem.
            </seg>
          </u>
          <note type="speaker">
            Anf. 130 KERSTIN NILSSON (S):
          </note>
          <u>
            <seg>
              Fru talman! Ja, som du beskriver, Gustav Nilsson, finns det här
              med läkarutlåtanden. Men det finns också de här luddiga situationerna
              där läkare inte är inblandad. Ja, Gustav, det finns många bra
              exempel, men gruppen ökar hela tiden.
            </seg>
          </u>
          <u>
            <seg>
              Jag håller med Gustav Nilsson om att fler statliga arbetsgivare
              bör anställa personer med funktionsnedsättning i arbetslivet.
            </seg>
          </u>
          <u>
            <seg>
              Jag vill avsluta med en fråga till ministern om vad som har hänt
              eller händer med betänkandet Sänkta trösklar – högt i tak , alltså
              Funkautredningen. Den presenterades redan våren 2012. Tilläggsutredningen
              som har tittat på arbetstekniska hjälpmedel och försäkringslösningar
              är också klar, och jag väntar.
            </seg>
          </u>
          <u>
            <seg>
              Har ministern någon avsikt att komma med någon proposition när
              det gäller någon av dessa utredningars förslag under denna mandatperiod?
            </seg>
          </u>
          <note type="speaker">
            Anf. 131 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Jag vill avslutningsvis tacka Kerstin Nilsson för
              denna viktiga interpellation.
            </seg>
          </u>
          <u>
            <seg>
              Att få in fler personer med en funktionsnedsättning som innebär
              nedsatt arbetsförmåga är en viktig fråga. Vi har skjutit till
              mer resurser och prioriterat om de resurserna till just de grupper
              som står längst bort från arbetsmarknaden. Samtidigt är vi, som
              jag tidigare sade, i behov av att fler både privata och offentliga
              arbetsgivare är beredda att öppna dörren för den här målgruppen.
            </seg>
          </u>
          <u>
            <seg>
              Den så kallade Funkautredningen bereds i Regeringskansliet. Det
              får avsluta mitt svar den här gången.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Svar på interpellationerna 2013/14:61 och 67 om aktivitetsrapporter
            till Arbetsförmedlingen
          </note>
          <note type="speaker">
            Anf. 132 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Hillevi Larsson har ställt fem frågor till mig:
            </seg>
          </u>
          <u>
            <seg>
              Ylva Johansson har frågat mig vilka initiativ regeringen avser
              att ta för att aktivitetsrapporterna inte ska stjäla resurser
              från det viktiga arbetet att bekämpa arbetslösheten.
            </seg>
          </u>
          <u>
            <seg>
              Jag svarar på interpellationerna i ett sammanhang.
            </seg>
          </u>
          <u>
            <seg>
              Inledningsvis vill jag framhålla att god kvalitet i arbetssökandet
              är av största vikt. För att bland annat motverka långa arbetslöshetstider
              och öka sysselsättningen har ett nytt arbetssätt införts hos Arbetsförmedlingen.
              Ökad uppföljning för att förbättra matchningen är en del av det
              nya arbetssättet.
            </seg>
          </u>
          <u>
            <seg>
              Införandet av aktivitetsrapporten innebär att arbetslösa regelbundet
              och på ett strukturerat sätt redogör för vilka åtgärder den sökande
              har vidtagit för att ta sig ur arbetslösheten. Det ger Arbetsförmedlingen
              bättre förutsättningar att identifiera arbetssökande med särskilda
              behov av hjälp och stöd i sitt arbetssökande och därmed anpassa
              förmedlingsinsatserna för att därigenom på ett bättre sätt öka
              de enskildas jobbchanser.
            </seg>
          </u>
          <u>
            <seg>
              Arbetslöshetsförsäkringen ska understödja matchningen. Forskning
              visar att förmedlingsinsatser kan öka sysselsättningen, i synnerhet
              om de kombineras med kontroll och uppföljning av individens olika
              aktiviteter för att söka arbete.
            </seg>
          </u>
          <u>
            <seg>
              När det gäller utvärdering av det nya regelverket inom arbetslöshetsförsäkringen
              och införandet av aktivitetsrapporten vill jag framhålla att regeringen
              följer implementeringen noga. Inspektionen för arbetslöshetsförsäkringen
              (IAF) har i regleringsbrevet för 2013 fått i uppdrag att följa
              och redovisa resultat avseende Arbetsförmedlingens och arbetslöshetskassornas
              arbete med att implementera de nya reglerna. Arbetsförmedlingen
              har i regleringsbrevet för innevarande år fått i uppdrag att i
              samband med årsredovisningen för 2013 redogöra för införandet
              av de nya reglerna. Det kommer naturligtvis även framöver vara
              viktigt att följa och utvärdera reformen. Här kan nämnas att Institutet
              för arbetsmarknads- och utbildningspolitisk utvärdering (IFAU)
              löpande utvärderar effekter av arbetsmarknadspolitiken och arbetsmarknadens
              funktionssätt.
            </seg>
          </u>
          <u>
            <seg>
              När det gäller Arbetsförmedlingens relation till arbetsgivare
              vill jag framhålla att det är viktigt att Arbetsförmedlingen har
              förtroende och legitimitet bland arbetsgivare och arbetssökande
              för att kunna bidra till att förbättra matchningen. Ett ökat förtroende
              bör leda till att fler arbetsgivare vänder sig till Arbetsförmedlingen
              för att få stöd i sin rekryteringsprocess samt till att fler arbetssökande
              väljer att ta del av myndighetens service. Bland de arbetssökande
              som står långt bort från arbetsmarknaden saknar många egna kontaktnät
              och har därmed sämre chanser att hitta arbete genom informella
              kontakter. För dessa är det särskilt viktigt att skapa ingångar
              på arbetsmarknaden.
            </seg>
          </u>
          <u>
            <seg>
              Av de arbetsgivare som under 2012 anmälde en ledig plats till
              Arbetsförmedlingen var 88 procent nöjda med hanteringen. 82 procent
              angav att de hade fått tillräckligt med lämpliga sökande för att
              kunna anställa, vilket är i nivå med tidigare år. Arbetsförmedlingens
              ökade fokus på arbetsgivarkontakter avspeglas även i att antalet
              arbetsgivarkontakter och antalet överenskommelser med arbetsgivare
              har ökat. I sitt arbete med nationella arbetsgivare gjorde Arbetsförmedlingen
              under 2012 även överenskommelser med ett tjugotal företag och
              branscher. Det är viktiga steg i Arbetsförmedlingens arbete med
              att utveckla och förbättra sina arbetsgivarkontakter och därmed
              öka möjligheterna för arbetssökande som saknar kontakter att få
              ett arbete.
            </seg>
          </u>
          <note type="speaker">
            Anf. 133 HILLEVI LARSSON (S):
          </note>
          <u>
            <seg>
              Fru talman! Många arbetslösa som jag har pratat med vittnar själva
              om att de tvingas söka jobb som de inte har en chans att få och
              där det till och med står i annonsen att det krävs en viss utbildning
              som de arbetslösa inte har.
            </seg>
          </u>
          <u>
            <seg>
              Nu har det tillkommit krav på aktivitetsrapport en gång per månad
              som de arbetslösa måste fylla i. Tidigare fick arbetslösa träffa
              arbetsförmedlare som noterade vad de arbetslösa hade gjort för
              att få jobb. Då skedde det muntligt – man redovisade vad man hade
              gjort på det sättet. Aktivitetsrapporterna ökar administrationen
              för den enskilda arbetslösa, för Arbetsförmedlingen och för a-kassorna.
            </seg>
          </u>
          <u>
            <seg>
              Det som är en risk med detta är att arbetsgivarna annonserar
              ut färre jobb. Många drar sig för att annonsera jobb hos Arbetsförmedlingen
              därför att de blir översköljda av jobbansökningar. I och med att
              många känner sig tvingade att söka jobb som de inte har kvalifikationer
              för är det många arbetsgivare som upplever att de får hundratals
              ansökningar varav bara ett fåtal är relevanta för arbetsgivaren
              och gäller personer som de faktiskt skulle kunna anställa.
            </seg>
          </u>
          <u>
            <seg>
              Det har minskat antalet arbetsgivare som annonserar via Arbetsförmedlingen.
              Tillsättningen via kontakter – sociala medier, rekryteringsföretag
              och bemanningsföretag – har i stället ökat. Väldigt många företagare
              har hittat andra vägar än just Arbetsförmedlingen. Det är ett
              stort problem för de arbetslösa som saknar kontakter. De flesta
              jobb tillsätts ju via kontakter.
            </seg>
          </u>
          <u>
            <seg>
              Därmed finns det en risk att aktivitetsrapporterna späder på
              problemet ytterligare, det vill säga att det finns en risk att
              ännu fler arbetsgivare slutar att annonsera ut jobb och i stället
              till exempel använder kontakter och bemanningsföretag.
            </seg>
          </u>
          <u>
            <seg>
              Man kan titta på utvärderingar, som det redovisas en del av.
              Men om man ser till de faktiska resultaten hittills av kontrollsystemet
              för arbetslösa kan man se att det inte har lett till jobb, utan
              arbetslösheten har ökat.
            </seg>
          </u>
          <u>
            <seg>
              Jag hade också en fråga om vad som är viktigast, att satsa tid
              och resurser på att kontrollera arbetslösa mer eller att satsa
              tid och resurser på att hjälpa dem mer. Hela administrationen
              med aktivitetsrapporter riskerar att uppta arbetsförmedlarnas
              tid. Någonstans får man göra ett vägval, om man inte vill förstärka
              Arbetsförmedlingen med många fler anställda. Vad är viktigast
              att satsa på? Jag är helt övertygad om att det viktigaste att
              satsa på är kvalificerad hjälp att få jobb. Jag tycker att vi
              redan har mycket kontroll.
            </seg>
          </u>
          <u>
            <seg>
              Det intressanta vore att ringa in de jobb som den arbetslösa
              har chans att få. Arbetsförmedlingen skulle kunna lägga mer tid
              just på att söka efter de jobben, självklart i jobbannonser men
              också genom kontakter med arbetsgivare och göra en bättre matchning
              mellan arbetslösa och jobb och hjälpa arbetslösa med det.
            </seg>
          </u>
          <u>
            <seg>
              Den andra delen handlar om utbildning. En anledning till att
              många inte får de jobb som de söker är ju att de inte har rätt
              kompetens. Det finns samtidigt ett matchningsproblem där många
              arbetsgivare inte hittar rätt utbildad personal. Det är ett givet
              område.
            </seg>
          </u>
          <u>
            <seg>
              I dag får inte ens de som saknar grundskole- och gymnasieutbildning
              hjälp av Arbetsförmedlingen att skaffa sig det. Det borde naturligtvis
              ingå. Arbetsförmedlingen skulle kunna satsa mycket mer på det.
            </seg>
          </u>
          <note type="speaker">
            Anf. 134 YLVA JOHANSSON (S):
          </note>
          <u>
            <seg>
              Fru talman! Tack, arbetsmarknadsministern, för svaret!
            </seg>
          </u>
          <u>
            <seg>
              Vi socialdemokrater vill se en fungerande matchning och en smidig
              omställning på arbetsmarknaden. Då behövs en aktiv arbetsmarknadspolitik
              och en anständig arbetslöshetsförsäkring som ger trygghet och
              bidrar till omställning från ett jobb till ett annat. Det har
              vi inte i dag.
            </seg>
          </u>
          <u>
            <seg>
              Vi vill ha en arbetslöshetsförsäkring där rättigheter och skyldigheter
              motsvarar varandra. Det är rimligt att ställa krav på den försäkrade
              att han eller hon ska vara aktiv, söka jobb, stärka sin ställning
              på arbetsmarknaden och fullt ut stå till arbetsmarknadens förfogande.
              Vi stöder därför att regelverket har ändrats så att de sanktioner
              som den försäkrade kan drabbas av om man inte fullföljer sina
              skyldigheter har nyanserats, så att sanktionerna bättre svarar
              mot graden av försummelse.
            </seg>
          </u>
          <u>
            <seg>
              Men den arbetslöse ska också ha rättigheter. Vi anser att man
              ska ha rätt till en anständig ersättning som för de allra flesta
              faktiskt ger 80 procent av den lön som man tidigare har haft och
              rätt till stöd från Arbetsförmedlingen från första dagen, rätt
              till utbildning och andra aktiva insatser.
            </seg>
          </u>
          <u>
            <seg>
              Här har regeringen motsatt linje. Regeringen har målmedvetet
              försämrat försäkringen och nedmonterat viktiga delar av arbetsmarknadspolitiken.
              Skyldigheterna skärps, men rättigheterna lyser med sin frånvaro.
              Den obalansen är en viktig orsak till att regeringens arbetsmarknadspolitik
              har misslyckats och att arbetslösheten i dag är alarmerande hög,
              trots att det finns många lediga jobb på arbetsmarknaden.
            </seg>
          </u>
          <u>
            <seg>
              Arbetsmarknadsministern har i dag varit i arbetsmarknadsutskottet
              och redovisat vad man i dag vet om resultatet av införandet av
              månatliga aktivitetsrapporter. Statsrådet betonade då att införandet
              av denna rapportskyldighet har varit känd och förberedd sedan
              länge, och enligt statsrådet har den också varit efterfrågad av
              Arbetsförmedlingen.
            </seg>
          </u>
          <u>
            <seg>
              Då blir man lite förvånad att höra att både Arbetsförmedlingen
              och statsrådet verkar förstå så litet av det som nu sker, när
              46 000 rapporter fattas och man inte vet vad det beror på.
            </seg>
          </u>
          <u>
            <seg>
              I svaret säger arbetsmarknadsministern att regeringen följer
              implementeringen noga. Det är bra. Men jag skulle vilja fråga:
              På vilket sätt har regeringen beaktat de synpunkter som kom fram
              i remissförfarandet för att just säkerställa att det skulle bli
              en bra implementering när man utformade förordningen om de månatliga
              aktivitetsrapporterna? Det står ju i propositionen att regeringen
              kommer att beakta de synpunkter som har framkommit i det fortsatta
              förordningsarbetet.
            </seg>
          </u>
          <u>
            <seg>
              Då är min fråga: Vad konkret har regeringen beaktat när det gäller
              utformandet av förordningen om månatliga aktivitetsrapporter för
              att säkerställa att det inte ska leda till onödiga problem för
              de försäkrade eller onödigt arbete för Arbetsförmedlingen?
            </seg>
          </u>
          <note type="speaker">
            Anf. 135 LOTTA FINSTORP (M):
          </note>
          <u>
            <seg>
              Fru talman! Bakgrunden till beslutet om aktivitetsrapporter,
              som både Alliansen och Socialdemokraterna stod bakom, var att
              före den 1 september då detta skulle träda i kraft ordentligt
              fanns det både från arbetsförmedlare, från kassorna och från arbetssökande
              signaler till regeringen om att de sanktioner och de inrapporteringar
              som skedde var rättsosäkra. Det var det som man ville få bukt
              med genom denna proposition och samtidigt koppla detta till ett
              annat sanktionssystem med fler steg. För att detta sanktionssystem
              skulle fungera väl var man naturligtvis också tvungen att ha det
              mycket tydligare när det handlar om att rapportera vilka aktiviteter
              som den arbetssökande hade gjort.
            </seg>
          </u>
          <u>
            <seg>
              I propositionen framgår det tydligt att handläggaren på Arbetsförmedlingen
              och den arbetssökande tillsammans ska sitta ned och göra en handlingsplan.
              Det finns sedan tidigare också. Men man ska också koppla aktivitetsrapporten
              till handlingsplanen. Nu finns det barnsjukdomar; det är vi medvetna
              om. Man ligger inte riktigt i fas med implementeringen, och det
              är bara att beklaga. Men jag tror att detta kommer att bli riktigt
              bra när det blir färdigt. Det var också därför som vi hade en
              samsyn kring att vi skulle införa det.
            </seg>
          </u>
          <u>
            <seg>
              Efter denna nya reform finns det mer tid för handläggaren att
              verkligen jobba individuellt med den arbetssökande.
            </seg>
          </u>
          <u>
            <seg>
              Hillevi Larsson tar upp att den arbetssökande är tvungen att
              söka ett visst antal jobb som man kanske inte är kvalificerad
              för. När jag är ute på olika arbetsförmedlingar brukar jag ställa
              frågan om det är så. Jag får alltid samma svar, nämligen att man
              tillsammans med den arbetssökande gör upp vad som är rimligt att
              söka. Är man specialistutbildad inom ett visst område är det inom
              detta område som man ska söka jobb. Då kanske det handlar om att
              det inom det område som man bor i och med den kompetens som man
              har är rimligt att man ska rapportera att man har sökt fem jobb
              under en månad. Det kanske inte finns fler att söka just då.
            </seg>
          </u>
          <u>
            <seg>
              Jag tycker därför att denna nya reform är mycket tydlig och bra
              för en arbetssökande. Innan vi fattade beslutet framkom det att
              man som arbetssökande i olika delar av landet hade olika krav
              på vad man skulle leverera in och att det skedde muntligt, precis
              som Hillevi Larsson sade. Nu blir det tydligare när dessa barnsjukdomar
              är bortarbetade. Man för in i datorn på det som kallas min sida
              vad man har gjort för aktivitet. Då har handläggaren detta framför
              sig när den sökande kommer och sitter ned och diskuterar hur den
              sökandes arbetslöshet ska bli så kort som möjligt.
            </seg>
          </u>
          <u>
            <seg>
              Regeringen har gett IAF i uppdrag att följa denna reform. Det
              är viktigt att vi som politiker inte nu börjar skruva och rådda,
              utan vi måste låta Arbetsförmedlingen implementera detta. Men
              det gäller att följa det noga. Om något år kanske vi ser att vi
              måste skruva. Då är det klart att vi ska göra det. Det gäller
              alla reformer.
            </seg>
          </u>
          <u>
            <seg>
              När det gäller de utbildningsinsatser som har utförts bland annat
              hos kassorna – kassorna låg redan i våras i framkant när det gäller
              denna reform – och att Arbetsförmedlingen inte har hunnit med
              riktigt sägs det att man har haft en bra uppflaggning i god tid
              innan men att man inte riktigt har fått till det.
            </seg>
          </u>
          <u>
            <seg>
              Jag såg en intervju med någon från Arbetsförmedlingen i Stockholm
              häromdagen som sade att detta blir bra bara man får lite mer tid
              på sig. Jag tycker därför att vi inte ska kasta in handduken.
              Detta kommer att bli riktigt bra.
            </seg>
          </u>
          <note type="speaker">
            Anf. 136 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Jag tackar Hillevi Larsson och Ylva Johansson för
              interpellationerna.
            </seg>
          </u>
          <u>
            <seg>
              Det var alltså i våras som vi här i riksdagen – jag var också
              med – fattade detta beslut att införa aktivitetsrapporter nationellt.
              Som sagt är det ett beslut som Alliansen har fattat beslut om
              tillsammans med Socialdemokraterna, och i ett bredare perspektiv
              också med sanktioner. Ibland låter det som om en del socialdemokrater
              inte vet vad de har varit med och fattat beslut om.
            </seg>
          </u>
          <u>
            <seg>
              Låt oss komma ihåg att aktivitetsrapporten infördes den 1 september.
              Den har alltså funnits på plats i två månader. Som med alla förändringar
              krävs det naturligtvis både en noggrann uppföljning och en bra
              utvärdering.
            </seg>
          </u>
          <u>
            <seg>
              Att rapportera sitt arbetssökande är naturligtvis ingen ny företeelse.
              Men det har tidigare inte funnits ett strukturerat sätt att göra
              det på. Detta betyder helt enkelt att arbetslösa nu regelbundet
              och på ett strukturerat sätt redogör för vilka åtgärder som de
              har vidtagit för att ta sig ur arbetslöshet. Det handlar om jobbsökande,
              intervjuer och olika aktiviteter.
            </seg>
          </u>
          <u>
            <seg>
              Varför är detta bra? Jo, därför att det ger Arbetsförmedlingen
              möjligheter. När en person en gång i månaden talar om och rapporterar
              in vad man har gjort och vilka jobb som man har sökt ger det arbetsförmedlaren
              möjlighet att föra ett bättre samtal och ha en bättre kommunikation
              med den arbetssökande.
            </seg>
          </u>
          <u>
            <seg>
              När det gäller frågan om kvalitet och kvantitet tror jag att
              kvaliteten i och med att man rapporterar på detta sätt blir bättre.
              Det kommer att bli ett bättre samtal. Då kan man uppfatta att
              man har sökt en massa jobb som man inte alls borde ha sökt. Hillevi
              Larsson är lite orolig för företagen. Det är ingen ny företeelse.
              Alla vi som har varit ute och träffat företagare under många år
              – det har säkert även Hillevi Larsson – vet att en del upplever
              att de får väldigt många ansökningar. Hela matchningsproblematiken
              är en utmaning, alltså att det finns arbetslösa som ska matchas.
              Men vi vet också att det finns arbetslösa som söker jobb som de
              kanske inte alls borde söka och som inte är lämpliga. Aktivitetsrapporten
              kan vara en hjälp för att se även det. Man hjälper och stöttar
              den arbetssökande att söka de jobb som är relevanta.
            </seg>
          </u>
          <u>
            <seg>
              Syftet med aktivitetsrapporten är att varje arbetssökande ska
              få rätt stöd i sin process. Jag tror, som sagt, att mötet som
              sker blir mer kvalitativt. Men jag tror inte att detta kommer
              att leda till en ökad administration för Arbetsförmedlingen på
              sikt när det är implementerat. Det är inte det som jag möter när
              jag talar med arbetsförmedlare och arbetsförmedlingschefer om
              detta. Eftersom detta till stor del sker via webben kommer, som
              jag redan har sagt, samtalet kring arbetssökandet i fokus i stället
              för andra typer av inrapportering. Framför allt är det viktigt
              att detta sker lika över hela Sverige.
            </seg>
          </u>
          <note type="speaker">
            Anf. 137 HILLEVI LARSSON (S):
          </note>
          <u>
            <seg>
              Fru talman! Det är kanske för tidigt att fullt ut värdera aktivitetsrapporten
              eftersom detta är någonting ganska nytt. Däremot kan man säga
              att detta verkligen har haft barnsjukdomar. Det är många som nu
              riskerar att inte få ersättning. Det är ändå ett allvarligt problem.
            </seg>
          </u>
          <u>
            <seg>
              Dessa rapporter från arbetsgivarna har rätt så mycket kommit
              efter att beslutet fattades. Det finns en oro hos arbetsgivarna
              att det ska komma ännu fler jobbansökningar. De känner sig redan
              översköljda av jobbansökningar. Det tycker jag ändå att man ska
              ta fasta på. Nu har vi genomfört detta system. Finns det då problem
              med det får man ta fasta på det.
            </seg>
          </u>
          <u>
            <seg>
              Den viktigaste frågan i sammanhanget är vad man ska lägga mest
              fokus och kraft på. Är det kontrollinsatserna eller är det kvalificerad
              hjälp för att de arbetssökande ska få jobb? Där tycker jag att
              det är ett allvarligt problem att Arbetsförmedlingen har skickat
              tillbaka 20 miljarder kronor under de senaste fem åren. Det är
              pengar som skulle ha kunnat användas till arbetslösa för att hjälpa
              dem att få jobb. I stället har de bara skickats tillbaka. Det
              har skett på grund av att regelverket är alldeles för fyrkantigt
              när det gäller vilka åtgärder som Arbetsförmedlingen kan ta till
              för att hjälpa de arbetslösa.
            </seg>
          </u>
          <u>
            <seg>
              Här borde man lätta på regelverket. Jag nämnde möjligheter att
              anvisa till grundskole- och gymnasieutbildning. Men det finns
              en mängd andra utbildningar som är attraktiva på arbetsmarknaden
              som Arbetsförmedlingen skulle kunna anvisa arbetslösa till.
            </seg>
          </u>
          <u>
            <seg>
              Det blir destruktivt om man ska söka ett visst antal jobb och
              en stor del av dessa jobb är jobb som man inte har någon chans
              att få. Det är destruktivt för den enskilde, och det är destruktivt
              för arbetsgivarna som får dessa ansökningar som inte leder till
              något annat än extra arbete för arbetsgivarna.
            </seg>
          </u>
          <u>
            <seg>
              Jag hade en fråga. Går man åt andra hållet? Hur uppmuntrar man
              fler arbetsgivare att annonsera ut jobb? Det är den stora chansen
              för dem som är på Arbetsförmedlingen och som inte har kontakter
              att fler jobb faktiskt annonseras via Arbetsförmedlingen. Jag
              tycker ändå att man borde ta fasta på det och lyssna på vad arbetsgivarna
              själva tycker. Det har faktiskt framkommit en oro för att det
              är alldeles för många jobbansökningar.
            </seg>
          </u>
          <u>
            <seg>
              Det är klart att det är bra att sanktionerna mildras så att det
              sker stegvis, men jag tror ändå inte att det ersätter kvalificerade
              insatser för de arbetslösa. Det handlar också om att utvärdera
              systemet att man ska söka ett visst antal jobb och vad det faktiskt
              har lett till. Det fungerar kanske bättre när vi har lägre arbetslöshet,
              men med den höga arbetslöshet vi har i dag leder det till att
              man söker jobb efter jobb utan att det leder någonvart. Det tar
              bara tid och administration.
            </seg>
          </u>
          <u>
            <seg>
              Har man en specialistutbildning är det klart att det kanske är
              lite lättare; då kan man söka jobb som kräver den utbildning och
              kompetens man har. Har man låg utbildningsnivå blir det dock väldigt
              svårt, med tanke på att de flesta jobb kräver någon form av utbildning.
              Då blir det destruktivt för den enskilde att söka jobb efter jobb.
            </seg>
          </u>
          <u>
            <seg>
              Även om jag tror att det går bra till på många håll – jag ska
              inte säga något annat – finns det skräckexempel. Jag hörde häromdagen
              en kvinna som berättade om sin släkting. Han hade jobbat i en
              kiosk – det var hans arbetslivserfarenhet – och skulle söka jobb
              som läkare. Jag hoppas verkligen att det var ett skräckexempel,
              som sagt, men jag tycker inte att sådant får hända. Vi måste satsa
              på kvalitet framför kvantitet.
            </seg>
          </u>
          <note type="speaker">
            Anf. 138 YLVA JOHANSSON (S):
          </note>
          <u>
            <seg>
              Fru talman! Jo, jag vet precis vad vi har beslutat, Elisabeth
              Svantesson. Jag använde mitt första inlägg till att redovisa varför
              vi socialdemokrater stödde propositionen. Vi anser både att man
              ska ställa krav på den försäkrade och att dessa krav ska motsvaras
              av tydliga rättigheter. När det gäller rättigheterna är vi oense
              med regeringen, för regeringen har försvagat både arbetsmarknadspolitiken
              och försäkringen.
            </seg>
          </u>
          <u>
            <seg>
              Min fråga är: Vet arbetsmarknadsministern vad hon har beslutat
              om? Jag citerar ur propositionen: Regeringen konstaterar att aktivitetsrapportens
              införande och utformning kommer att hanteras på förordningsnivå.
              Det innebär att den inte kommer att hanteras av riksdagen; det
              är regeringen som beslutar om förordningar. Lämnade synpunkter
              kommer därför att beaktas i det fortsatta förordningsarbetet.
            </seg>
          </u>
          <u>
            <seg>
              Jag noterar att ministern inte svarade på min fråga. Vilka konkreta
              avtryck har synpunkterna från remissinstanserna gett i regeringens
              förordningsarbete för att försöka förhindra några av de problem
              – de är möjligen barnsjukdomar, men problem är de alldeles uppenbart
              – vi nu ser? Min fråga kvarstår alltså.
            </seg>
          </u>
          <u>
            <seg>
              Fru talman! Jag vill också ta upp ett konkret exempel. Jag har
              varit i kontakt med Isabell Persson som bor här i Stockholm. Hon
              har varit arbetslös i tre år. Hon har varit kodad med funktionshinder
              som medför nedsatt arbetsförmåga i två år. Isabell är lika gammal
              som arbetsmarknadsministern, så hon har massor av år framför sig
              i arbetslivet som hon borde få arbeta.
            </seg>
          </u>
          <u>
            <seg>
              Jag har läst Isabells aktivitetsrapporter, och det som slår mig
              när jag läser dem är att hon inte får något stöd från Arbetsförmedlingen.
              Hon har i princip ingen kontakt med Arbetsförmedlingen. Hon berättade
              också att hennes arbetsförmedlare – hennes kontaktperson – utformar
              handlingsplaner utan att det sker i samverkan med henne. Utan
              att hon ens är närvarande utformas handlingsplaner.
            </seg>
          </u>
          <u>
            <seg>
              Det brister alltså i ömsesidigheten: Det ställs skarpa krav på
              den försäkrade från första dagen från införandet. Jag har i grunden
              inte problem med det, men jag tycker att det är orimligt att det
              inte motsvaras av någon rättighet. Man har alltså inte rätt att
              träffa sin arbetsförmedlare regelbundet, trots att i det här fallet
              Isabell rimligen borde höra till de prioriterade grupper som verkligen
              borde få göra det också med regeringens sätt att se på vilka som
              ska få stöd från Arbetsförmedlingen. Det är väl ett minsta krav
              att man själv är delaktig i utformandet av den handlingsplan som
              ska styra det arbete som förväntas leda till jobb.
            </seg>
          </u>
          <u>
            <seg>
              När man tar del av Isabells aktivitetsrapporter – hon är oerhört
              aktiv; hon utbildar sig, tar körkort, tar många kontakter, är
              på intervjuer, söker jobb och har också många kontakter för att
              ta reda på om det är lämpliga jobb hon har chans att få – är det
              slående hur det nästan inte finns några kontakter med Arbetsförmedlingen.
            </seg>
          </u>
          <u>
            <seg>
              Det är min nästa fråga till ministern: Borde det inte finnas
              en ömsesidighet i de krav ni ställer på den försäkrade och som
              är skarpa från första dagen från införandet? De motsvaras ju inte
              av att man kan förvänta sig samma rättigheter när det gäller kontakterna
              och stödet från Arbetsförmedlingen. Är detta rimligt, Elisabeth
              Svantesson?
            </seg>
          </u>
          <note type="speaker">
            Anf. 139 LOTTA FINSTORP (M):
          </note>
          <u>
            <seg>
              Fru talman! Det är bara att hålla med Ylva Johansson. Har man
              varit långtidsarbetslös har man självklart tappat självförtroendet
              och tron på att man ska få ett jobb. Det är självklart att det
              är när man är långtidsarbetslös och inte själv har förmåga, möjlighet
              eller kapacitet som man ska få stöd från Arbetsförmedlingen i
              största möjliga omfattning. Det är absolut någonting jag håller
              med Ylva Johansson om.
            </seg>
          </u>
          <u>
            <seg>
              Att jag gick upp i talarstolen igen har att göra med hur processen
              har skett för att implementeringen skulle bli så bra som möjligt
              hos Arbetsförmedlingen. Det tillsattes ju en arbetsgrupp för att
              utarbeta de förordningsändringar som följde det nya regelverket
              i a-kassan, där man tog hänsyn till det som hade inkommit från
              remissinstanserna.
            </seg>
          </u>
          <u>
            <seg>
              Jag tror absolut – och det var också ambitionen när propositionen
              kom – att handläggaren skulle få mer tid för den arbetssökande.
              Det gäller framför allt utifrån att identifiera arbetssökande
              som har behov av extra stöd i sitt arbetssökande, i stället för
              att det som i dag kanske smetas ut väldigt brett. Det handlar
              om att verkligen göra riktade insatser för den som har behov av
              extra stöd utifrån den sökandes behov.
            </seg>
          </u>
          <u>
            <seg>
              När det gäller de barnsjukdomar vi allihop har talat om var det
              bland annat på grund av ett tekniskt fel som sista inlämningsdatum
              angivits fel för ungefär 6 000 personer. Det är Arbetsförmedlingen
              som äger frågan hur man ska hantera det. I beslutet är det tydligt
              att den som inte lämnar in sin aktivitetsrapport mellan dag 1
              och dag 14 riskerar att hamna i den första sanktionstrappan. Eftersom
              det är ett tekniskt fel ska man dock naturligtvis rent humant
              se till att de arbetssökande inte ska få problem med att få ut
              sin a-kassa, så där har Arbetsförmedlingen gjort en bra övergång
              för de personerna.
            </seg>
          </u>
          <note type="speaker">
            Anf. 140 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Först, Hillevi Larsson: Införandet av aktivitetsrapporterna
              handlar inte om att införa massvis av slumpansökningar till arbetsgivare.
              Det ska man inte göra. Uppdraget är väldigt tydligt utformat –
              den som är arbetssökande i dag och var det även tidigare ska söka
              lämpliga jobb för honom eller henne.
            </seg>
          </u>
          <u>
            <seg>
              Det kan förhoppningsvis fällas upp ännu bättre om man är tydlig
              med att redovisa vilken typ av jobb man har sökt. Det var det
              jag var inne på i mitt förra inlägg, om att faktiskt föra samtalet
              om hur kvaliteten i arbetssökandet kan ökas. Jag tror också att
              Arbetsförmedlingen med det här stödet nu kan identifiera de personer
              som har ett större behov av stöd. Det kanske inte alltid visar
              sig men har visat sig inom den här typen av aktivitetsrapport.
              Man ser faktiskt att personer som kanske inte har fått stöd tidigare
              får det tidigt i processen.
            </seg>
          </u>
          <u>
            <seg>
              Jag vill även påminna om att det här är nytt, precis som Hillevi
              Larsson sade. Det är två månader. Självklart kommer vi att följa
              upp och fortsätta att följa detta. Vi gör det tillsammans med
              Arbetsförmedlingen, och det kommer också att ske på andra sätt.
            </seg>
          </u>
          <u>
            <seg>
              När det gäller förordningen är det självklart inte en eller två
              tjänstemän som själva har suttit och skrivit på den, utan man
              har kommunicerat med alla relevanta parter i detta. Både Arbetsförmedlingen
              och a-kassorna har haft en bra kommunikation.
            </seg>
          </u>
          <u>
            <seg>
              När det gäller de 46 000 personer som aldrig lämnade in sina
              rapporter kan det hända att det hade kunnat undvikas på något
              sätt. Arbetsförmedlingen har nu gått ut med en webbenkät för att
              fråga hur det kommer sig. Vi vet att man fyller i ett kryss om
              man är med i en a-kassa, men det behöver inte betyda att man tänker
              ta ut ersättning, att man kommer att fortsätta vara arbetslös
              eller att man förväntar sig a-kasseersättning. Det är viktigt
              att vi får reda på det: Är det 46 000 personer som i realiteten
              ska ha a-kassa? Varför har de i så fall inte lämnat in rapporten?
            </seg>
          </u>
          <u>
            <seg>
              Det tänker Arbetsförmedlingen ta reda på, och det är viktigt
              att så sker. Någonting har gått fel, och då får man justera utifrån
              detta.
            </seg>
          </u>
          <note type="speaker">
            Anf. 141 HILLEVI LARSSON (S):
          </note>
          <u>
            <seg>
              Fru talman! En av mina frågor handlade just om man inte skulle
              kunna specificera regelverket så att man satsar mer på kvalitet
              och mindre på kvantitet. Det gäller inte minst aktivitetsrapporterna.
              Det är många arbetslösa som redan innan aktivitetsrapporter infördes
              har upplevt att de tvingats söka jobb som de inte haft en chans
              att få.
            </seg>
          </u>
          <u>
            <seg>
              Det låter positivt som ministern säger. Men jag tvivlar på att
              det automatiskt kommer att bli så överallt. Jag hoppas att regeringen
              i det fortsatta arbetet lägger mer fokus på att det verkligen
              ska vara mer kvalitet som leder till jobb i stället för bara kvantitet.
            </seg>
          </u>
          <u>
            <seg>
              Det är kanske viktigare att söka fem jobb som de har chans att
              få än att söka 50 som de har noll chans att få. Det är ändå större
              chans att de ska få napp på de där de har kvalifikationerna.
            </seg>
          </u>
          <u>
            <seg>
              Man ska också gå vidare och höja kvalifikationerna för de sökande.
              Då öppnar man upp många fler jobb som de kan söka och också har
              en chans att få.
            </seg>
          </u>
          <u>
            <seg>
              Även om det är ett jättestort problem med matchningsproblemen
              på arbetsmarknaden så att arbetsgivaren i vart femte fall inte
              kan hitta rätt människor till de jobb som de vill ha människor
              till är det samtidigt en utmaning. Åtminstone en del av de arbetslösa
              kan kanske ta de jobben om de får rätt utbildning.
            </seg>
          </u>
          <u>
            <seg>
              Jag hoppas att det fortsatta arbetet både handlar om de barnsjukdomar
              vi ser med systemet och de utvärderingar som görs av det men att
              man också lägger mer krut på det som verkligen ger resultat och
              inte bara är statistik där man samlar pinnar.
            </seg>
          </u>
          <u>
            <seg>
              Något som jag glömde ta upp tidigare är att detta också kan tillämpas
              inom socialtjänsten. Det är viktigt att man också försöker lösa
              problemen med den ökade administrativa bördan för socialtjänsten
              med aktivitetsrapporter.
            </seg>
          </u>
          <note type="speaker">
            Anf. 142 YLVA JOHANSSON (S):
          </note>
          <u>
            <seg>
              Fru talman! Arbetsmarknadsministern påstod här tidigare på ett
              sätt som jag tycker gränsar till oförskämdhet att vi socialdemokrater
              inte skulle veta vad vi beslutar om här i kammaren.
            </seg>
          </u>
          <u>
            <seg>
              Jag väntar fortfarande på svar på frågan: På vilket konkreta
              sätt har regeringen i utformningen av förordningen tagit hänsyn
              till och beaktat, som det står i propositionen, de synpunkter
              som har framkommit i remissbehandlingen?
            </seg>
          </u>
          <u>
            <seg>
              Det är den formuleringen i propositionen som jag vill ha ett
              svar på. På vilket sätt har man beaktat det? Vilka konkreta saker
              har man låtit påverka utformningen av förordningen?
            </seg>
          </u>
          <u>
            <seg>
              Min andra fråga gäller Isabell Persson som jag tog upp som exempel.
              Hon har lämnat in sina aktivitetsrapporter, och jag har läst dem.
              Jag tror att de är ett mycket bra stöd när man ska gå vidare för
              att hjälpa henne till arbete.
            </seg>
          </u>
          <u>
            <seg>
              Hon har nu lämnat sina aktivitetsrapporter. När kan hon räkna
              med att få en arbetsförmedlare som har tid att arbeta med henne?
            </seg>
          </u>
          <note type="speaker">
            Anf. 143 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Naturligtvis är det så att den arbetssökande ska
              kräva och förvänta sig mycket av Arbetsförmedlingen, exempelvis
              att finnas med i utformandet av handlingsplanen.
            </seg>
          </u>
          <u>
            <seg>
              För många personer handlar det om att de inte har nätverken.
              De har inte nätverk och tillgång till de dolda jobben som aldrig
              annonseras ut. Även om många jobb annonseras ut är det väldigt
              många som inte blir utannonserade. Så har det sett ut under lång
              tid.
            </seg>
          </u>
          <u>
            <seg>
              De ska kräva och förvänta sig att Arbetsförmedlingen jobbar aktivt
              med arbetsgivarkontakter. Det är väldigt centralt och viktigt.
              Det ska kompensera för det nätverk som de inte har.
            </seg>
          </u>
          <u>
            <seg>
              Det är absolut så att det finns skyldigheter och rättigheter
              i systemet, och det är väldigt viktigt. Jag tar funderingar och
              oro på allvar. Vi ska följa hela implementeringsfasen så att det
              verkligen blir som vi har tänkt. Det är otroligt viktigt.
            </seg>
          </u>
          <u>
            <seg>
              Det kan hända att vi får återkomma till detta senare. Jag hoppas
              att implementeringen nu ska bli precis som vi har hoppats på och
              att det snart ska fungera på ett väldigt bra sätt och att det
              ska bli det stöd som vi hoppas på att det ska bli för de arbetssökande.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 22.04 på förslag av förste vice talmannen
            att ajournera förhandlingarna i fem minuter.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 22.09.
          </note>
          <note>
            18 § Svar på interpellation 2013/14:65 om matchningsproblematiken
            på arbetsmarknaden
          </note>
          <note type="speaker">
            Anf. 144 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Johan Andersson har frågat mig vad jag och regeringen
              har för strategi för att få matchningsproblematiken att fungera
              på arbetsmarknaden och vilket uppdrag jag och regeringen ger Arbetsförmedlingen
              att bli matchningsspecialister för att skapa en väl fungerande
              arbetsmarknad.
            </seg>
          </u>
          <u>
            <seg>
              Först och främst vill jag säga att det är viktigt att Arbetsförmedlingen
              har förtroende och legitimitet bland arbetsgivare och arbetssökande
              för att kunna bidra till att förbättra matchningen på arbetsmarknaden.
              Ett ökat förtroende bör leda till att fler arbetsgivare vänder
              sig till Arbetsförmedlingen för att få stöd i sin rekryteringsprocess
              och att fler arbetssökande väljer att ta del av myndighetens service.
            </seg>
          </u>
          <u>
            <seg>
              Hur matchningsarbetet fungerar framgår bland annat av hur arbetsgivarna
              uppfattar Arbetsförmedlingens hantering av lediga platser och
              om de fått lämpliga sökande. Av de arbetsgivare som anmält en
              ledig plats var 88 procent nöjda med hanteringen. 82 procent angav
              att de fått tillräckligt med lämpliga sökande för att kunna anställa,
              vilket är i nivå med tidigare år.
            </seg>
          </u>
          <u>
            <seg>
              Arbetsförmedlingens ökade fokus på arbetsgivarkontakter avspeglas
              i att antalet arbetsgivarkontakter och antalet överenskommelser
              med arbetsgivare har ökat.
            </seg>
          </u>
          <u>
            <seg>
              Det finns tecken på att matchningen mellan arbetssökande och
              lediga platser har blivit allt sämre i Sverige och i flera andra
              länder i Europa samt i USA. Det finns indikationer på att matchningen
              kan ha försämrats tillfälligt som en följd av den utdragna lågkonjunkturen.
            </seg>
          </u>
          <u>
            <seg>
              Utöver detta är den huvudsakliga förklaringen till varför matchningen
              enligt en del indikatorer har försämrats att obalanserna mellan
              arbetssökandes kvalifikationer och arbetsgivarnas kravspecifikationer
              har ökat.
            </seg>
          </u>
          <u>
            <seg>
              Förutom den utbildningsmässiga obalansen som innebär en brist
              på arbetskraft inom yrken där det ställs högre krav på utbildning
              kan en förklaring vara det ökade arbetskraftsdeltagandet bland
              grupper som står långt från arbetsmarknaden till följd av Arbetsförmedlingens
              utökade uppdrag kring tidigare sjukskrivna och vissa nyanlända
              invandrare.
            </seg>
          </u>
          <u>
            <seg>
              Att arbetskraftsdeltagandet ökar är positivt eftersom det på
              sikt leder till en ökad sysselsättning även om det temporärt leder
              till en ökad arbetslöshet. Det kan då framstå som att matchningen
              har försämrats.
            </seg>
          </u>
          <u>
            <seg>
              Det är angeläget att förbättra matchningen mellan dem som söker
              arbete och dem som söker arbetskraft. Ökningen av antalet arbetssökande
              med svag förankring på arbetsmarknaden understryker också vikten
              av en väl fungerande arbetsförmedling.
            </seg>
          </u>
          <note type="speaker">
            Anf. 145 JOHAN ANDERSSON (S):
          </note>
          <u>
            <seg>
              Fru talman! Jag tackar statsrådet för svaret. När jag läste svaret
              som statsrådet har författat kändes det positivt att statsrådet
              har samma syn som undertecknad på att vi i allra högsta grad har
              ett matchningsproblem på arbetsmarknaden. Men när jag läste svaret
              ännu en gång tänkte jag efter och funderade på vilka fokusområden
              regeringen har, och det saknar jag i denna del. Vad har regeringen
              för sätt att lösa det problem som finns på arbetsmarknaden när
              det gäller att kunna matcha till rätt jobb?
            </seg>
          </u>
          <u>
            <seg>
              Bakgrunden till interpellationen är att jag har genomfört en
              hel del arbetsplatsbesök inom offentlig sektor, privat sektor
              och tjänstesektor. På nästan alla arbetsplatser, med något undantag,
              fick jag frågan: Vad gör Arbetsförmedlingen för att kunna matcha
              sökande till våra lediga jobb?
            </seg>
          </u>
          <u>
            <seg>
              Inom offentlig sektor kunde det gälla framför allt sjuksköterskor.
              Inom kvalificerad verkstadsindustri handlade det om yrkesarbetare.
              Svetsare är alltid ett bristyrke, åtminstone i mitt hemlän Östergötland.
              Det var också inom tjänstesektorn, och då saknade man andra grupper.
              Det föranledde att jag ställde denna interpellation till statsrådet.
            </seg>
          </u>
          <u>
            <seg>
              Regeringens politik när det gäller just matchningen känns lite
              andefattig. I arbetsmarknadsutskottet hade vi i dag besök av Konjunkturinstitutet
              som pekade på att matchningen på arbetsmarknaden fungerar ganska
              dåligt. Det säger också ministern i sitt interpellationssvar och
              att det har försämrats ytterligare.
            </seg>
          </u>
          <u>
            <seg>
              Vi socialdemokrater har tagit detta på fullaste allvar. I vår
              budgetmotion som är inlämnad och kommer att behandlas i kammaren
              framöver har vi pekat på en rad konkreta förslag som vi vill lyfta
              fram för att få en förbättrad situation för att kunna matcha de
              arbetslösa till jobb.
            </seg>
          </u>
          <u>
            <seg>
              Min följdfråga till statsrådet med anledning av svaret är: Vad
              har regeringen konkret för åtgärder för att förbättra matchningen
              av dem som i dag är arbetssökande?
            </seg>
          </u>
          <note type="speaker">
            Anf. 146 PATRIK BJÖRCK (S):
          </note>
          <u>
            <seg>
              Fru talman! Jag tackar arbetsmarknadsministern för svaret på
              interpellationen. Det finns dock några saker som måste kommenteras.
            </seg>
          </u>
          <u>
            <seg>
              Arbetsmarknadsministern får en fråga om hur hon ska få matchningen
              att fungera bättre. Hon hoppas att Arbetsförmedlingen ska åtnjuta
              högre förtroende bland arbetsgivarna. Om detta förhoppningsvis
              inträffar på något oklart sätt bör det leda till att fler arbetsgivare
              vänder sig till Arbetsförmedlingen. Det är ett fullständigt bisarrt
              svar, fru talman. Arbetsmarknadsministern hoppas att något kanske
              händer, och om det kanske händer bör det leda till att något blir
              lite bättre. Så kan en minister inte svara på en interpellation
              i Sveriges riksdag.
            </seg>
          </u>
          <u>
            <seg>
              Vidare blir jag lite konfunderad när jag hör att det finns tecken
              på att matchningen mellan arbetssökande och lediga platser blivit
              sämre i Sverige. Det är visserligen ett steg i rätt riktning,
              men det är ett understatement som heter duga. Av någon anledning
              spelar det dock ingen roll att arbetsmarknadsministern har sett
              sådana tecken, för det är lika illa i USA och Europa. Då behöver
              arbetsmarknadsministern inte göra något annat än att möjligen
              hoppas att det kanske händer något som bör leda till en förbättring.
            </seg>
          </u>
          <u>
            <seg>
              Sedan kommer den fullständigt fantastiska slutsatsen att den
              försämrade matchningen kanske beror på att de arbetssökandes kvalifikationer
              inte stämmer överens med arbetsgivarnas kravspecifikation. Det
              är ett fascinerande uttalande. Kan det vara så att matchningen
              inte fungerar för att de arbetssökande inte har rätt kvalifikationer?
              Jag blir lite förundrad över kvaliteten på svaret.
            </seg>
          </u>
          <u>
            <seg>
              Vi har en situation på svensk arbetsmarknad, fru talman, som
              är djupt oroande. Enligt Svenskt Näringsliv misslyckas var femte
              rekrytering. Det innebär att mängder av arbeten som finns inte
              blir tillsatta. Det är produktion av varor och tjänster som inte
              blir utförd, vilket i sin tur leder till att arbeten som skulle
              kunna skapas inte blir av. Det är ett faktum att det ser ut så
              på svensk arbetsmarknad.
            </seg>
          </u>
          <u>
            <seg>
              Vi har 400 000 arbetslösa, var femte rekrytering blir inte av
              och förra året lämnade Arbetsförmedlingen tillbaka 3 miljarder
              som var specifikt riktade för att utbilda arbetslösa till att
              kunna ta de jobb som finns i riktiga företag.
            </seg>
          </u>
          <u>
            <seg>
              Det finns inget tydligare sätt att beskriva ett totalt misslyckande
              för en regerings arbetsmarknadspolitik än att beskriva matchningen
              på svensk arbetsmarknad. Men då, hör och häpna, hoppas ministern
              att Arbetsförmedlingen förtroende eventuellt ska stärkas och att
              det bör leda till att matchningen förbättras.
            </seg>
          </u>
          <u>
            <seg>
              Fru talman! Det duger inte.
            </seg>
          </u>
          <note type="speaker">
            Anf. 147 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Matchningen på arbetsmarknaden handlar om flera delar.
              Matchningsfrågan är betydligt större än Arbetsförmedlingen. Talar
              vi om matchning i ett större perspektiv handlar det om att få
              arbetsmarknadens funktionssätt att fungera. En viktig del av matchningen
              är till exempel att göra det mer lönsamt att jobba, vilket påverkar
              både matchning och jämviktsarbetslöshet, att återupprätta arbetslinjen
              i socialförsäkringssystemet och att reformera utbildningspolitiken.
              Matchning handlar alltså om många olika delar.
            </seg>
          </u>
          <u>
            <seg>
              Det Johan Andersson har lyft fram i denna interpellationsdebatt
              är hur vi ska göra Arbetsförmedlingen till matchningsspecialister.
            </seg>
          </u>
          <u>
            <seg>
              Under tuffa år finns det grupper som har svårare att ta sig in
              på och ta sig tillbaka till svensk arbetsmarknad. Det handlar
              om att motivera personer att komma tillbaka till studier som ger
              jobb. Det är ett statligt ansvar att ha en infrastruktur för utbildning,
              och det har vi. Vi har betydligt fler platser inom universitetsvärlden
              i dag än tidigare. Det är också ett individuellt ansvar att söka
              sig till utbildningar som ger jobb.
            </seg>
          </u>
          <u>
            <seg>
              Vi har till exempel ökat antalet platser på många yrkesutbildningar
              som arbetsmarknaden efterfrågar. Det gäller exempelvis sjuksköterskor
              och ingenjörer. Ingenjör är ett yrke som vi vet att många arbetsgivare
              ropar efter. Ibland behöver de en utbildad ingenjör, och ibland
              behöver de något liknande med de kompetenserna. Då gäller det
              att vi får våra unga att söka de utbildningar som finns. Där har
              Arbetsförmedlingen en viktig roll.
            </seg>
          </u>
          <u>
            <seg>
              Vi förändrar också CSN-systemet så att man kan plugga högre upp
              i åldrarna. Det är viktigt för matchningen.
            </seg>
          </u>
          <u>
            <seg>
              I grunden handlar det såklart också om hur jobben ska bli fler.
            </seg>
          </u>
          <u>
            <seg>
              Jag vill säga någonting kort om Arbetsförmedlingen och arbetsgivarkontakter.
              Det är en central del av matchningen. Dels har vi en arbetslöshet
              som inte alltid matchar det som arbetsgivarna kräver – det handlar
              om att uppmuntra till utbildning och att stärka och matcha människor
              –, dels finns det arbetsgivare som inte ser kompetens.
            </seg>
          </u>
          <u>
            <seg>
              Här vill jag vända mig till Patrik Björck. När Arbetsförmedlingen
              anordnade en stor rekryteringsmässa för ingenjörer för några veckor
              sedan fanns det 250 ingenjörer på plats födda i ett annat land.
              Arbetsförmedlingen hade vänt sig till 170 arbetsgivare som de
              visste sökte kompetens och ingenjörer. 35 av dessa arbetsgivare
              kom till mässan. Här hade man alltså 250 ingenjörer från olika
              länder med rätt kompetens, men arbetsgivarna var inte på plats.
              Det tycker jag är en utmaning: att arbetsgivare ser den kompetens
              som redan finns i Sverige i dag. Det är en utmaning att jobba
              med.
            </seg>
          </u>
          <u>
            <seg>
              Arbetsförmedlingen gör mycket gott och måste fortsätta att jobba
              på olika sätt med arbetsgivarkontakter för att öppna dörren för
              en del av de personer som redan har kompetens. De arbetslösa är
              inte homogena, utan väldigt många olika personer. Det gäller att
              stötta dem att gå vidare så att de kan matchas med de jobb som
              finns. Där har Arbetsförmedlingen en viktig uppgift, men individen
              har också ett viktigt ansvar för att söka sig till de branscher
              och utbildningar där de har störst chans att få jobb.
            </seg>
          </u>
          <note type="speaker">
            Anf. 148 JOHAN ANDERSSON (S):
          </note>
          <u>
            <seg>
              Fru talman! Jag kan bara vidimera det ministern säger när det
              gäller det här med arbetsgivarkontakter.
            </seg>
          </u>
          <u>
            <seg>
              Jag har ett färskt exempel från min hemkommun Motala, där man
              gick in i en projektorganisation när den värsta industrikrisen
              kom för ett par år sedan då lågkonjunkturen spridde sig även till
              verkstadsindustrin. Där har man jobbat målmedvetet från Arbetsförmedlingens
              sida med framför allt kontakter med mindre arbetsgivare och nått
              ett väldigt gott resultat. Man har också jobbat målmedvetet med
              matchning mot de arbetssökande. Man har inom ramen för de möjligheter
              som funnits gett möjligheter till utbildningar, men man saknar
              – eller har saknat – ett regelverk för att kunna förstärka utbildningarna,
              även om vissa delar har blivit tillgodosedda.
            </seg>
          </u>
          <u>
            <seg>
              För Socialdemokraternas del tar vi allvarligt på problematiken
              när det gäller matchningen på arbetsmarknaden. Men precis som
              ministern pekar på är jag väl medveten om att det inte bara handlar
              om Arbetsförmedlingens roll. Arbetsförmedlingen har dock en central
              roll, framför allt för de arbetssökande, när det gäller att ge
              dem råd och möjligheter och inte minst att coacha dem mot nya
              vägar.
            </seg>
          </u>
          <u>
            <seg>
              Vi har föreslagit en rad olika åtgärder i vår budgetmotion för
              att komma till rätta med detta. Vi pekar bland annat på utbildning
              när det gäller bristyrkesområden. Svetsare, som jag nämnde i mitt
              tidigare inlägg, är alltid ett sådant område som uppstår när en
              konjunktur håller på och vänder, åtminstone i de länder där det
              finns mycket verkstadsindustri.
            </seg>
          </u>
          <u>
            <seg>
              Man måste se arbetsgivarna i ett annat sammanhang och också ha
              en tät dialog med dem, framför allt från kommunernas utbildningsanordnares
              sida men också – inte minst – från Arbetsförmedlingens sida.
            </seg>
          </u>
          <u>
            <seg>
              Naturligtvis handlar det mycket om att jobba med de arbetssökande
              och ge dem ett professionellt stöd. Vi hörde i tidigare interpellationsdebatter
              om arbetssökande som inte haft några kontakter alls med sina arbetsförmedlare.
              Här måste Arbetsförmedlingen få ett helt annat uppdrag, tycker
              vi, nämligen att jobba mycket mer med de arbetssökande.
            </seg>
          </u>
          <u>
            <seg>
              Min fråga till ministern kvarstår. Vilka konkreta förbättringar
              anser regeringen och statsrådet att vi kan göra? Nu ska det bli
              en översyn av Arbetsförmedlingens verksamheter. Är statsrådet
              beredd att ge något nytt uppdrag när det gäller Arbetsförmedlingens
              framtida roll som matchningsspecialist?
            </seg>
          </u>
          <note type="speaker">
            Anf. 149 PATRIK BJÖRCK (S):
          </note>
          <u>
            <seg>
              Fru talman! Arbetsgivarkontakter ska vara centralt för Arbetsförmedlingen,
              säger arbetsmarknadsministern. Det låter som en god cigarr, men
              man undrar hur den ska bli till. Där blir arbetsmarknadsministern
              svaret skyldig.
            </seg>
          </u>
          <u>
            <seg>
              Sedan har jag förstått att arbetsmarknadsministerns analys av
              arbetsmarknaden i Sverige är att AF gör allt rätt och arbetsgivarna
              gör allt fel. Det var ett intressant statement från arbetsmarknadsministern.
            </seg>
          </u>
          <u>
            <seg>
              Jag vill dock återkomma till den insikt arbetsmarknadsministern
              har i sitt svar, där hon konstaterar att det finns en obalans
              mellan sökandenas kvalifikationer och arbetsgivarnas krav, fru
              talman. Då blir frågan till arbetsmarknadsministern: Bör inte
              utbildning vara något som ligger nära till hands om man ser att
              detta är problematiken när det gäller matchningen?
            </seg>
          </u>
          <u>
            <seg>
              Är det inte ett gigantiskt bekymmer att Arbetsförmedlingen år
              efter år lämnar tillbaka miljarder av pengar som är destinerade
              specifikt till att utbilda arbetslösa att ta de jobb som finns?
              Är inte detta ett bekymmer, och finns det inte anledning för arbetsmarknadsministern
              att erkänna att det är en gravt felaktig politik som den moderata
              regeringen har fört?
            </seg>
          </u>
          <u>
            <seg>
              Orsaken till att Arbetsförmedlingen inte har kunnat använda sina
              resurser för att lösa matchningsproblematiken är ett regelverk
              som har gjort att arbetsförmedlare inte kunnat erbjuda utbildning
              till arbetssökande som med den utbildningen skulle ha kunnat få
              några av de jobb som nu aldrig blev tillsatta.
            </seg>
          </u>
          <u>
            <seg>
              Detta är inte en slump utan ett resultat av en misslyckad moderat
              arbetsmarknadspolitik. Min fråga är: Om det finns en obalans mellan
              sökandenas kvalifikationer och arbetsgivarnas krav, bör då inte
              utbildning vara någonting man kan ta till för att lösa det problemet?
            </seg>
          </u>
          <note type="speaker">
            Anf. 150 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Patrik Björck har inte varit nådig under kvällen.
              Han tillskriver mig många åsikter utan att jag själv har uttalat
              dem.
            </seg>
          </u>
          <u>
            <seg>
              Självklart är det oroväckande att matchningen inte fungerar så
              bra som den borde göra. Självklart är det en utmaning när arbetsgivare
              inte tar arbetskraft. Det är alldeles självklart.
            </seg>
          </u>
          <u>
            <seg>
              När det gäller utbildning tror jag mycket på det. Ibland kan
              man få för sig när man lyssnar på en del socialdemokrater att
              utbildning är universallösningen för alla. Så är det naturligtvis
              inte. Alla vill inte gå långa utbildningar. Alla vill inte bli
              ingenjörer.
            </seg>
          </u>
          <u>
            <seg>
              Jag tror inte att Arbetsförmedlingen ska stå för de långa utbildningarna.
              Det ska vara korta utbildningar. De längre utbildningarna finns
              i det reguljära utbildningssystemet, och det är betydligt fler
              platser i dag än tidigare. Det finns väldigt goda chanser för
              dem som vill utbilda eller omskola sig i Sverige att göra det.
              Det är bra när man tar det steget, men för alla är inte det en
              lösning.
            </seg>
          </u>
          <u>
            <seg>
              Kärnan i den här diskussionen handlar om att vi har företag och
              arbetsgivare som behöver kvalificerad arbetskraft, och vi behöver
              uppmuntra och motivera unga och medelålders att utbilda sig inom
              de yrkena. Men vi har också skapat fler utbildningsplatser till
              exempel för ingenjörer och sjuksköterskor.
            </seg>
          </u>
          <u>
            <seg>
              Sedan finns det en annan del: de människor som inte utbildar
              sig, som inte kan ta en längre utbildning och som inte har möjlighet
              att göra det. Där har vi en utmaning att hitta hur vi får fler
              av de enkla jobben att växa till.
            </seg>
          </u>
          <u>
            <seg>
              I Sverige har vi byggt oss starka på att ha konkurrenskraftiga
              och starka företag, men det måste också finnas jobb som inte kräver
              samma långa utbildning. Där har vi en utmaning tillsammans. Både
              inom service och inom tjänstesektorn tror jag att fler jobb behöver
              växa fram.
            </seg>
          </u>
          <u>
            <seg>
              Arbetsförmedlingen ska vara vår matchningsspecialist – absolut.
              Det är den myndighet vi har som tillsammans med många aktörer
              jobbar med att förbättra matchningen. Arbetsgivarkontakterna är
              viktiga. Nej, det är inte fel på arbetsgivarna och Arbetsförmedlingen
              gör inte allt rätt. Jag har sagt väldigt tydligt här i kammaren
              att jag har stort förtroende för mycket av det Arbetsförmedlingen
              gör, men jag vill fortsatt se att de jobbar aktivt med arbetsgivarkontakter.
            </seg>
          </u>
          <u>
            <seg>
              Jag hade kontakt med en förmedling som bestämde helt själv att
              den skulle fördubbla sina arbetsgivarkontakter. När jag var på
              besök visade de hur inströmningen av nya jobb kom till när de
              beslutade sig för det. De såg att det finns två kunder: de arbetssökande
              och arbetsgivarna. Det är lätt att fokus hamnar bara på de arbetssökande.
              När man lägger fokus på och riktar engagemang mot arbetsgivare
              är det klart att matchningen förbättras.
            </seg>
          </u>
          <note type="speaker">
            Anf. 151 JOHAN ANDERSSON (S):
          </note>
          <u>
            <seg>
              Fru talman! Jag tackar statsrådet för inlägget.
            </seg>
          </u>
          <u>
            <seg>
              Jag tycker fortfarande inte att det har kommit fram hur regeringen
              och statsrådet konkret ser på matchningsproblematiken och framför
              allt vad man ska göra för att undanröja den.
            </seg>
          </u>
          <u>
            <seg>
              Utbildning har nämnts. Vi kan vara helt överens om att det krävs
              mer sådant, men jag tycker att konkreta åtgärder saknas, framför
              allt för de arbetssökande.
            </seg>
          </u>
          <u>
            <seg>
              Jag kan ge ett tips till regeringen och arbetsmarknadsministern,
              och det är att läsa vår motion grundligt. Vi har ett stort antal
              förslag om hur man ska kunna förbättra matchningen på arbetsmarknaden.
              Ett av de förslag som är konkreta handlar i mycket om att Arbetsförmedlingen
              måste få ett annat och tydligare uppdrag.
            </seg>
          </u>
          <u>
            <seg>
              Jag fick inte svar av ministern om den kommande översynen när
              det gäller Arbetsförmedlingen. Kommer den på något sätt att innebära
              att man får ett tydligare uppdrag att jobba med matchning av arbetssökande
              till rätt jobb, utbildningssatsningar och annat?
            </seg>
          </u>
          <note type="speaker">
            Anf. 152 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Tack, Johan Andersson, för den här interpellationen!
              Jobbfrågan och matchningsfrågan är viktig för att vi ska nå målet
              om full sysselsättning. Då måste vi hela tiden jobba och utveckla
              matchningen. Ibland handlar det om utbildning och ibland om helt
              andra saker, till exempel om hur vi får fler jobb att växa fram
              i ekonomin.
            </seg>
          </u>
          <u>
            <seg>
              Att i dag säga vad utredningen ska komma fram till innan direktiven
              är klara kan jag inte, så jag tänker inte ge några löften till
              Johan Andersson. Jag tycker dock att jag har varit väldigt konkret.
              Arbetsförmedlingen har många verktyg i sin verktygslåda för att
              rusta och matcha människor.
            </seg>
          </u>
          <u>
            <seg>
              Människor är olika och behöver olika stöd. Utbildningssystemet
              är väldigt viktigt för matchning. Det är också viktigt att motivera
              människor tillbaka till utbildning. De ungdomar som jag träffade
              i går på Karlskoga Folkhögskola hade av olika anledningar slutat
              gymnasiet. Nu var de motiverade att komma tillbaka. Några gick
              den studiemotiverande kursen. Andra hade redan gjort det och gick
              nu och utbildade sig – någon utbildade sig till fritidsledare
              och en annan gick på allmän kurs – och hade hittat tillbaka till
              glädjen i att studera och komma närmare jobb. Det tror jag är
              väsentligt.
            </seg>
          </u>
          <u>
            <seg>
              Ett av de verktyg som Arbetsförmedlingen har fått under den här
              regeringen är att jobba just med studiemotiverande insatser. Det
              tror jag är en del. Arbetsgivarkontakter är en annan. Det finns
              många bra saker som Arbetsförmedlingen gör för att rusta och matcha
              människor vidare.
            </seg>
          </u>
          <u>
            <seg>
              Under en kris är det trots allt en utmaning med matchning. Människor
              som redan tidigare hade svårt att etablera sig får det ännu svårare,
              och de som av olika anledningar förlorar jobbet har svårt att
              återetablera sig om de inte har den utbildning som krävs. Därför
              är det så viktigt att underlätta omställning, vilket vi också
              tar upp i diskussioner med parterna, och underlätta för människor
              att studera senare i livet.
            </seg>
          </u>
          <note>
            Överläggningen var härmed avslutad.
          </note>
          <note>
            19 § Svar på interpellation 2013/14:66 om säkerhets- och arbetsmiljöarbete
            för utstationerad arbetskraft på svensk arbetsmarknad
          </note>
          <note type="speaker">
            Anf. 153 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Maria Stenberg har frågat mig vilka åtgärder som
              jag ämnar vidta för att arbetsmiljöansvaret ska bli klarlagt för
              utstationerad arbetskraft där långa kedjor av underleverantörer
              finns.
            </seg>
          </u>
          <u>
            <seg>
              Jag vill börja med att understryka att arbetsmiljöregleringen
              omfattar alla arbetstagare som utför arbete i Sverige. Det gäller
              även de arbetstagare som är anställda av underleverantörer och
              de som är utstationerade.
            </seg>
          </u>
          <u>
            <seg>
              I byggbranschen är såväl underleverantör som utländska företag
              vanligt förekommande. Vad gäller underleverantörer innebär det
              fler aktörer på samma arbetsplats. På byggområdet finns därför,
              jämte arbetsgivarnas ansvar att se till att arbetsmiljölagstiftningen
              följs, ett förstärkt samordningsansvar för den som är byggherre.
            </seg>
          </u>
          <u>
            <seg>
              De utländska företagen utgör ett viktigt bidrag till svenskt
              arbetsliv. Men för dessa blir informationsinsatser extra viktiga.
              Arbetsmiljöverket har på regeringens uppdrag jobbat aktivt under
              senare år med en informations- och kunskapssatsning i syfte att
              ge förstärkt stöd till utländska företag och arbetstagare.
            </seg>
          </u>
          <u>
            <seg>
              I somras trädde reglerna om anmälningsskyldighet för den som
              utstationerar arbetstagare till Sverige i kraft. Arbetsmiljöverkets
              register för företag som utstationerar arbetskraft till Sverige
              kommer på sikt att göra det lättare för verket att få en överblick
              av läget och målinrikta sina insatser.
            </seg>
          </u>
          <u>
            <seg>
              Vidare förhandlas på EU-nivå nya regler som syftar till att förbättra
              och förtydliga tillämpningen av EU:s utstationeringsregler. Regeringen
              välkomnar kommissionens förslag då det är angeläget att säkerställa
              skyddet för utstationerade arbetstagares villkor.
            </seg>
          </u>
          <u>
            <seg>
              Jag vill i detta sammanhang också passa på att lyfta fram det
              projekt som Arbetsmiljöverket driver med djupstudier av arbetsolyckor.
              Under 2012 genomförde verket fem djupstudier av arbetsolyckor
              inom entreprenadföretag. Målet med studierna var att söka och
              beskriva de bakomliggande orsakerna till en specifik olycka och
              föreslå åtgärder så att en liknande olycka inte sker igen.
            </seg>
          </u>
          <u>
            <seg>
              Jag kommer fortsatt att följa de utmaningar som följer av ett
              föränderligt arbetsliv och lägga stor vikt vid att samråda med
              arbetsmarknadens parter och andra berörda aktörer.
            </seg>
          </u>
          <note type="speaker">
            Anf. 154 MARIA STENBERG (S):
          </note>
          <u>
            <seg>
              Fru talman! Jag vet inte om det är lätt eller svårt att vara
              sist ut på en lång dag av interpellationsdebatter. Arbetsmarknadsministern
              ser rätt pigg ut, så vi tar väl en ganska hård debatt!
            </seg>
          </u>
          <u>
            <seg>
              Det blir säkert inte förvånande för arbetsmarknadsministern om
              jag säger att jag inte är riktigt nöjd med svaret. Det har hon
              säkert inte fått höra tidigare i dag.
            </seg>
          </u>
          <u>
            <seg>
              Så länge människor skadas och dör på svensk arbetsmarknad kan
              man inte vara nöjd. Visst är det jättebra med information och
              kunskapsöverföring, och det är fantastiskt bra att regeringen
              välkomnar EU-kommissionens arbete om skydd för utstationerade
              arbetstagare, men människor skadas fortfarande på våra arbetsplatser.
              Som norrbottning kan jag inte låta bli att tänka på de olyckor
              vi tidigare i dag har haft debatter om, särskilt om de två som
              dog på SSAB i Luleå.
            </seg>
          </u>
          <u>
            <seg>
              Min interpellation handlar om utstationerad arbetskraft och hur
              säkerhets- och arbetsmiljöarbetet ska ske för dessa personers
              räkning. Det är kanske viktigt att säga precis som arbetsmarknadsministern
              sade att utstationerad arbetskraft är människor från andra länder
              som jobbar hos oss i Sverige på vår svenska arbetsmarknad. Det
              innebär att de alla ska omfattas av utstationeringsdirektivet,
              arbetsmiljölagen och arbetsmiljöföreskrifterna.
            </seg>
          </u>
          <u>
            <seg>
              För mig som socialdemokrat är det dessutom självklart att de
              utstationerade arbetstagarna också ska finnas på arbetsplatser
              som har tecknat kollektivavtal med berörd fackförening. Varför
              är det då så viktigt med kollektivavtal? Jo, det är för att kollektivavtalen
              på svensk arbetsmarknad är kittet som håller ihop arbetsmarknaden.
              Vi har ju valt den arbetsmarknadsmodellen i Sverige. Därför blir
              det lite störande för mig som socialdemokrat när borgerligheten
              hyllar den svenska modellen men bortser från att också kollektivavtalen
              i grund och botten är otroligt viktiga.
            </seg>
          </u>
          <u>
            <seg>
              Detta berör inte arbetsmarknadsministern i sitt svar till mig.
              Det är också viktigt att den utstationerade arbetskraft som kommer
              till Sverige finns på arbetsplatser där det finns kollektivavtal,
              som ju är grunden för svensk arbetsmarknad. Detta skulle jag vilja
              fråga arbetsmarknadsministern om. Varför hävdar hon inte också
              i sitt svar till mig att den svenska modellen, som innebär tecknande
              av kollektivavtal, är en viktig rättighet även för utstationerad
              arbetskraft på svensk arbetsmarknad?
            </seg>
          </u>
          <note type="speaker">
            Anf. 155 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Den här interpellationen är viktig. Den handlar om
              arbetsmiljö för utstationerade arbetstagare. Oavsett vilken arbetsgivare
              man har är det på svensk arbetsmarknad arbetsgivaren som har ett
              huvudansvar, antingen den arbetsgivaren finns här eller inte.
              Sedan finns det ett samordningsansvar, vilket vi har varit inne
              på här tidigare, inom exempelvis byggbranschen, med byggherreansvaret.
            </seg>
          </u>
          <u>
            <seg>
              Det är väldigt tydligt vem som är ansvarig, och det är just därför
              som det är så viktigt med informationsinsatser.
            </seg>
          </u>
          <u>
            <seg>
              Jag delar Maria Stenbergs uppfattning att ett bra arbetsmiljöarbete
              är av största vikt. Insatser inom arbetsmiljöområdet ska förebygga
              ohälsa och olycksfall och i övrigt skapa en god arbetsmiljö.
            </seg>
          </u>
          <u>
            <seg>
              Med en ökad globalisering och större rörlighet mellan olika länder
              följer också ökad utstationering av arbetskraft. Denna utveckling
              tror jag i grunden är positiv. Jag tror att det är bra att människor
              rör sig över olika gränser och kan jobba i andra länder. Det medför
              dock också, som Maria Stenberg var inne på, risker för en selekterande
              arbetsmarknad med sämre arbetsförhållanden för en del av de utifrån
              kommande arbetstagarna.
            </seg>
          </u>
          <u>
            <seg>
              Arbetsmiljökraven måste upprätthållas på hela arbetsmarknaden.
              Därför är det viktigt med tillsyn, naturligtvis, men också med
              kunskap och information på olika språk. Det är en viktig del av
              Arbetsmiljöverkets uppgift.
            </seg>
          </u>
          <note type="speaker">
            Anf. 156 MARIA STENBERG (S):
          </note>
          <u>
            <seg>
              Fru talman! Vi kan titta på vilka arbetsuppgifter som utstationerad
              arbetskraft har – det gäller för den delen också en rätt stor
              del av arbetskraftsinvandringen, som regeringen har infört. De
              finns i branscher där det finns en hög risk för arbetsplatsolyckor.
              Det är byggbranschen, skogs- och jordbruksbranschen och anläggningsbranschen,
              för att ta några exempel.
            </seg>
          </u>
          <u>
            <seg>
              När vi då vet att det är branscher med risk för skador och arbetsplatsolyckor
              kan man tänka: Vad kan vi göra? Det är människor som kanske inte
              förstår svenska språket, som inte kan läsa på Arbetsmiljöverkets
              hemsida, som kanske är rädda för att förlora sitt jobb eller för
              att inte få ut sin lön. Hur ska man säkra att de människor som
              är utstationerade på vår arbetsmarknad verkligen vet sina rättigheter?
              Och hur är det för de arbetstagarna om de hamnar i situationer
              där de skadas eller där de känner att arbetsuppgifterna kan skada
              dem? De kanske dessutom inte har en arbetsgivare som har tecknat
              kollektivavtal. Det är ju den modell som vi har på vår svenska
              arbetsmarknad.
            </seg>
          </u>
          <u>
            <seg>
              Det är alltid roligt att berätta om en händelse från verkliga
              livet. Därför gör jag det, jag också, så här sent på kvällen.
              En del av röjningsarbetet runt järnvägen, kanske framför allt
              i norra Sverige, utförs av långa kedjor av underleverantörer,
              därav min interpellation. Där är både tiden för jobbet och priset
              rätt pressat i dag. Förhoppningsvis har de utstationerade fått
              information om hur röjsågarna fungerar. Förhoppningsvis har de
              också fått information om den skyddsutrustning som krävs. Men
              vad de uppenbarligen inte har fått information om – det blir en
              liten brist som visar sig här – är att det varken är tillåtet
              eller förenat med säkerhet att gå omkring på järnvägsspåren, vilket
              sker. Då kan vi förstå att det här är en liten händelse från verkligheten
              som hade kunnat bli en stor olycka.
            </seg>
          </u>
          <u>
            <seg>
              Jag som bor i Norrbotten ser bärplockare från andra sidan jordklotet
              som far omkring i otroligt skruttiga bilar. Man tänker: Hur har
              de gått igenom en bilbesiktning? Då tänker jag så här: Undrar
              om de har fått information från sin arbetsgivare om att det i
              Sverige är lag på att man ska ha bilbälte. Jag kan också fundera
              på vad som händer de människorna om de är med om en trafikolycka
              på väg till eller från sitt arbete. Eller räknas det som transport
              till och från arbetet? Jag är inte säker på det, för det finns
              thailändska bärplockare som har varit med om trafikolyckor och
              som nu för en hopplös kamp om både framtida försörjning och hur
              deras rehabilitering ska finansieras.
            </seg>
          </u>
          <u>
            <seg>
              Det är lätt att säga: Jo, alla arbetstagare på svensk arbetsmarknad
              ska omfattas av den lagstiftning vi har. Men det är ju efterlevnaden
              av vår lagstiftning som blir problematisk. Det är därför jag envisas
              med att återkomma till kollektivavtalen. Svensk fackföreningsrörelse
              har ju ett uppdrag att stödja och hjälpa till exempel genom skyddsombud
              eller regionala skyddsombud.
            </seg>
          </u>
          <u>
            <seg>
              Varför kan inte arbetsmarknadsministern ta i sin mun att det
              är viktigt för utstationerad arbetskraft att man är på arbetsplatser
              där det finns kollektivavtal? Det finns faktiskt en hel del som
              man fortfarande kan göra politiskt för att säkra arbetsmiljön
              och ansvaret för arbetsmiljön för utstationerad arbetskraft när
              det finns oändligt långa leverantörskedjor i dag i riskfyllda
              branscher.
            </seg>
          </u>
          <note type="speaker">
            Anf. 157 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Som Maria Stenberg är inne på ökar riskerna inom
              många branscher i och med globalisering, i och med ökad rörlighet
              och i och med att många företag använder många underleverantörer.
              Jag är ganska envis, och jag återkommer nu i denna sena timme
              med att jag tror att det är väldigt viktigt med både det förebyggande
              och tillsynen.
            </seg>
          </u>
          <u>
            <seg>
              Jag vet att Arbetsmiljöverket sedan 2011 bland annat jobbar med
              projektet Safe at work. Det är en hemsida där det finns information
              som riktas både mot restaurangbranschen och mot byggbranschen,
              där man vet att det finns arbetsgivare som inte alltid sköter
              sig så bra och att det också finns risker. I höst lanseras en
              kampanj som är riktad mot skogsbruk och jordbruk.
            </seg>
          </u>
          <u>
            <seg>
              Det här materialet översätts till språk som är vanligt förekommande
              i de här branscherna. Och här tar man upp rättigheter och skyldigheter
              som arbetstagare och arbetsgivare har och vad man kan tänka på
              när det gäller risker och säkerhet.
            </seg>
          </u>
          <u>
            <seg>
              Det här tycker jag är ett bra exempel på det arbete som Arbetsmiljöverket
              utför i syfte att ge förstärkt stöd till utländska företag och
              arbetsgivare men också till utländska arbetstagare.
            </seg>
          </u>
          <u>
            <seg>
              Jag tror att man ska jobba med tillsyn, kunskap och information.
              Det här är ändå någonting nytt som har kommit under de senaste
              åren. Det finns mycket material på många språk. Det tror jag är
              en bra förutsättning.
            </seg>
          </u>
          <u>
            <seg>
              Sedan vill jag bara säga att vi också har en kommitté som flera
              av ledamöterna här inne sitter i och som jag inte längre finns
              med i, Utstationeringskommittén, som gör ett viktigt jobb med
              att kartlägga och bedöma situationen för de utstationerade arbetstagare
              som finns i Sverige. Jag ser fram emot resultatet av den utredningen.
            </seg>
          </u>
          <note type="speaker">
            Anf. 158 MARIA STENBERG (S):
          </note>
          <u>
            <seg>
              Fru talman! Jag känner att jag håller på att bli lite trött.
              Jag klev upp kl. 4, så jag känner mig lite mosig. Men det är klart
              att politik handlar om att vilja och om att ta ett politiskt ansvar.
              Det handlar i den här kammaren om att leverera propositioner och
              nya lagförslag som innebär att man förbättrar situationen, i det
              här fallet för den utstationerade arbetskraften.
            </seg>
          </u>
          <u>
            <seg>
              Då hade det varit bra om statsrådet Svantesson nu hade kunnat
              säga: Ja, regeringen har tänkt uppfylla ett tidigare beslut från
              riksdagen som handlade om att en företrädare för det företag eller
              den näringsidkare som utstationerat arbetskraft i Sverige också
              ska ha behörighet att vara företrädare i kontakter med myndigheter
              och arbetstagarorganisationer. Det handlar om att ingå förhandlingar,
              teckna kollektivavtal och ta emot och ge information.
            </seg>
          </u>
          <u>
            <seg>
              Det hade varit jättebra om arbetsmarknadsministern i denna sena
              timme hade kunnat klämma i med det så att vi hade något konkret
              att ta på i stället för detta: Jag tror, jag tycker, det borde,
              jag väntar och ser och så vidare.
            </seg>
          </u>
          <u>
            <seg>
              Arbetsmarknadsministern skulle också ha kunnat säga så här: Jag
              har tänkt återkomma med ett beslut till den här kammaren som innebär
              ett solidariskt entreprenörsansvar när det finns långa kedjor
              av underleverantörer, så att man verkligen kan försäkra sig om
              att de människor, oftast utstationerad arbetskraft eller arbetskraftsinvandrare,
              som finns någonstans långt nere i någon kedja har sina rättigheter
              skyddade.
            </seg>
          </u>
          <u>
            <seg>
              Det hade varit jättetrevligt i denna sena timme, efter alla debatter
              som arbetsmarknadsministern haft – jag måste ändå beundra dig,
              för du ser rätt pigg ut. Det hade varit bra om du hade kunnat
              komma med något konkret, men så blev det inte. Då ses vi i någon
              mer nattmangling framöver i de här frågorna. Tack för debatten!
            </seg>
          </u>
          <note type="speaker">
            Anf. 159 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Jag tackar Maria Stenberg. Och jag tackar alla engagerade
              interpellanter i dag för de här debatterna. Vi kommer att återkomma
              både i den här frågan och i andra frågor, har jag en känsla av.
              Det ser jag fram emot.
            </seg>
          </u>
          <note>
            Överläggningen var härmed avslutad.
          </note>
          <note>
            20 § Bordläggning
          </note>
          <note>
            Följande dokument anmäldes och bordlades:
          </note>
          <note>
            21 § Anmälan om interpellation
          </note>
          <note>
            Följande interpellation hade framställts:
          </note>
          <note>
            den 5 november
          </note>
          <note>
            Carina Adolfsson Elgestam
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 12 november.
          </note>
          <note>
            22 § Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 5 november
          </note>
          <note>
            Sven-Erik Bucht
          </note>
          <note>
            Amineh Kakabaveh
          </note>
          <note>
            Olle Thorell
          </note>
          <note>
            Allan Widman
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 12 november.
          </note>
          <note>
            23 § Kammaren åtskildes kl. 22.48.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
