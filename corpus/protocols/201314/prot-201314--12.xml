<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--12</head>
          <docDate when="2013-10-15 00:00:00">2013-10-15 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:12
          </note>
          <note>
            Tisdagen den 15 oktober
          </note>
          <note>
            Kl. 12:00 - 22:07
          </note>
          <note>
            1 § Allmänpolitisk debatt (forts. från prot. 11)
          </note>
          <note>
            Klimat och miljö
          </note>
          <note type="speaker">
            Anf. 1 MATILDA ERNKRANS (S):
          </note>
          <note>
            Herr talman! Klimatpolitiken är i grunden mycket enkel. Vi måste
            sluta med fossila utsläpp. Det handlar om solidaritet och rättvisa.
            Det handlar om överlevnad. Det handlar om att bestämma sig. Vi
            måste ha respekt för människors vardag, fokus på samarbete, samverkan
            och långsiktiga besked.
          </note>
          <note>
            Vi socialdemokrater har bestämt oss. Sverige ska bli ledare i
            den globala tävlingen om grön teknologi, inte en sorglig eftersläntrare.
            Vi ska fortsätta bygga ut den förnybara energin, energieffektivisera
            vår produktion och klimatsäkra våra bostäder och transporter,
            för det skapar jobb och framtidstro. Våra barn förtjänar en värld
            fri från skenande uppvärmning. De förtjänar en mer rättvis och
            solidarisk värld.
          </note>
          <note>
            Sverige ska vara med och leda utvecklingen med ett aktivt klimatarbete.
            Regeringens sänkta ambitioner och ovilja att ta ledningen, både
            nationellt och internationellt, har inneburit försuttna chanser
            på klimatområdet. Sverige, med socialdemokratin i spetsen, ska
            vara en drivande kraft, nationellt och internationellt, för en
            ambitiös klimatpolitik.
          </note>
          <note>
            I dag är andra länder snabbare än Sverige på att anpassa sin
            ekonomi och sitt näringsliv i en hållbar riktning. En grön kapplöpning
            har det kallats, utifrån att de länder som minskar sitt beroende
            av fossila bränslen och använder energin mer effektivt på sikt
            får lägre kostnader och blir därmed konkurrenskraftigare. All
            verksamhet är i dag beroende av fossila bränslen. Därför påverkar
            klimatomställningen alla jobb. Det handlar om hela vår välfärd,
            hela vår samhällsutveckling.
          </note>
          <note>
            Vi socialdemokrater är oroade över de otydliga och oklara besked
            som människor och svenskt näringsliv får om utvecklingen av klimatpolitiken
            från den sittande regeringen. Vi menar att politiken måste kunna
            ge mer långsiktiga besked, och för det krävs samverkan över blockgränserna.
          </note>
          <note>
            Vi har föreslagit ett klimatpolitiskt ramverk. Det innebär att
            vi lägger fast regler för klimatpolitiken och budgetar för utsläppen
            för en lång tid framåt och att vi kommer överens om att detta
            ska gälla över regeringsskiften.
          </note>
          <note>
            Det ger stabilitet och långsiktighet för människor och för svenskt
            näringsliv så att säkra investeringar kan göras. Det ger oss tydlighet
            för att klara våra klimatmål, det tar till vara den konkurrensmöjlighet
            som vi ser med ny, grön teknologi och det ger oss ökad trovärdighet
            och möjlighet att bedriva ett ledarskap inom EU och internationellt
            gällande klimatfrågan så som Sverige historiskt har gjort.
          </note>
          <note>
            Herr talman! Inom regeringen finns det krafter som håller med
            mig, som varje dag stångar sin panna blodig mot en cementerad
            vägg av blockpolitik, som varje dag lägger fram bra miljöförslag
            som hamnar i en skrivbordslåda eller i Moderaternas papperskorg.
          </note>
          <note>
            Jag begär bara en sak, och det är att miljöminister Lena Ek erkänner
            att en bred politisk samverkan är extra viktig för klimatpolitiken,
            att det till och med är det som krävs för att få fart på omställningen
            på riktigt – i stället för att hålla upp diagram som visar hur
            bra just deras regeringstid har varit.
          </note>
          <note>
            Herr talman! Vi socialdemokrater levererade minst 80 bra förslag
            i våra kommittémotioner om miljö och klimat, förslag som syftar
            till att nå de miljömål som riksdagen har lagt fast.
          </note>
          <note>
            Regeringen själv konstaterar att den inte kommer att klara 14
            av de 16 miljömålen med sin politik. Det duger helt enkelt inte.
            Det riskerar att bli ett politiskt misslyckande som får svåra
            konsekvenser för framtida generationer.
          </note>
          <note>
            Det är dags för Anders Borg att damma av några av förslagen från
            Lena Ek som jag vet ligger i hans byrålåda eller i hans papperskorg.
            Jag kan ta några exempel.
          </note>
          <note>
            Vi socialdemokrater har under flera år föreslagit en miljöbilsbonus
            i kombination med en registreringsskatt för de utsläppstunga bilarna.
            Det finns i flera andra EU-länder, och det har varit framgångsrikt.
            Regeringens egen utredare har föreslagit det. Lena Ek och Centern
            föreslår det. Ja, faktum är att en majoritet i denna kammare står
            bakom ett sådant förslag.
          </note>
          <note>
            Men Anders Borg står där med sin cementslev och säger nej. Här
            är det blockpolitik som gäller, inte pragmatiska, bra förslag
            som bevisligen fungerar.
          </note>
          <note>
            Jag kan ta ett annat exempel.
          </note>
          <note>
            Utredning på utredning har visat att lantbruket har en stor potential
            att få fram mer biogas. Biogas har dubbel klimatnytta eftersom
            vi både blir av med utsläpp av metangas från gödsel och kan ersätta
            fossila bränslen i trafiken. En ersättning för lantbrukets klimatnytta
            skulle ge stimulans till en kraftigt ökad utbyggnad av en gårdsbaserad
            biogasproduktion.
          </note>
          <note>
            Nu har regeringen föreslagit ett försök i Skåne – en dålig kompromiss
            mellan partierna i Alliansen. Varför ska Skånes bönder få det
            som alla borde få? Det blir helt ologiskt.
          </note>
          <note>
            Som sagt begär jag bara en sak av Lena Ek i debatten här i dag:
            Erkänn att klimatpolitiken kräver breda lösningar, att klimatet
            i dag förlorar på Alliansens fördummande blockpolitik och att
            det handlar om jobben, om näringslivets vilja att investera, om
            svensk konkurrenskraft, om solidaritet och rättvisa, om överlevnad,
            om att bestämma sig. Och ja, jag har bestämt mig!
          </note>
          <note type="speaker">
            Anf. 2 Miljöminister LENA EK (C) replik:
          </note>
          <note>
            Herr talman! Jag förstår att Matilda Ernkrans inte vill titta
            på diagram eller statistik. Det finns anledningar till det. Den
            första anledningen är att det var alliansregeringen som satte
            de tuffa klimatmålen – dubbelt så tuffa som det ni förmådde på
            den tiden. Den andra anledningen är att det faktiskt går åt rätt
            håll.
          </note>
          <note>
            Vi vill naturligtvis gärna att det går snabbare och tydligare,
            eftersom klimatfrågan är en oerhört viktig fråga. Men faktum är
            att vi hade rekordlåga utsläpp år 2012. Utsläppen av växthusgaser
            minskade med 5 procent, och det är den lägsta noteringen sedan
            basåret 1990. Totalt har utsläppen minskat med 20 procent, och
            det innebär att vi redan är klara med det vi har lovat EU att
            åstadkomma. Det innebär också att vi kommer att klara de tuffa
            svenska klimatmålen, det första att minska utsläppen med 40 procent
            till 2020.
          </note>
          <note type="speaker">
            Anf. 3 MATILDA ERNKRANS (S) replik:
          </note>
          <note>
            Herr talman! Jag sade inte att jag inte ville titta på diagram,
            miljöminister Lena Ek. Jag sade att miljö- och klimatpolitiken
            är någonting som är så viktigt att vi måste klara av att samarbeta
            och samverka och ge långsiktiga besked. Jag tycker inte att någon
            regeringsföreträdare ska nedlåta sig till att visa upp diagram
            på diagram, i stället för att ha utsträckta händer som gör att
            vi skulle kunna leverera en ambitiös klimatpolitik, så som vi
            historiskt har gjort, och ta tillbaka ledarskapet. Är det någonting
            som Sverige och världen efterfrågar är det ledarskap i klimatfrågan.
          </note>
          <note>
            Lena Ek får gärna svara på min fråga: Är det inte så att blockpolitiken
            är fördummande och att klimatet är förloraren i den hårda blockpolitiken?
            Är det inte så att klimatpolitiken är extremt viktig och att vi
            ska ha bred samverkan och långsiktiga spelregler kring den?
          </note>
          <note type="speaker">
            Anf. 4 Miljöminister LENA EK (C) replik:
          </note>
          <note>
            Herr talman! Jag tror att det finns en stor risk med att svartmåla
            både klimatfrågan och den politik som vi har i Sverige, nämligen
            att människor tappar engagemanget i frågan. Sverige toppar till
            exempel Germanwatchstatistiken och Robecosamstatistiken som mest
            hållbara land.
          </note>
          <note>
            Skillnaden är att vi vill göra så att miljöpolitiken blir enklast,
            billigast och roligast. Ni chockhöjer skatter, och ni reglerar
            in hela samhället på ett sätt som gör det oerhört svårt att nå
            de klimatmål som ni nog ärligt vill nå.
          </note>
          <note type="speaker">
            Anf. 5 MATILDA ERNKRANS (S) replik:
          </note>
          <note>
            Herr talman! Centerpartiet har haft miljöministerposten i sju
            år. Den här regeringen har regerat landet i sju år. Jag känner
            en uppriktig sorg, och om jag gick hit utan att känna uppgivenhet
            känner jag uppgivenhet efter att ha hört miljöministern i detta
            replikskifte.
          </note>
          <note>
            14 av 16 svenska miljömål nås inte med regeringens egen politik.
            Det har regeringens egen expertmyndighet talat om. Och miljöministern
            står här och talar om svartmålning. Svara på frågorna och ge besked!
          </note>
          <note type="speaker">
            Anf. 6 JOHAN HULTBERG (M) replik:
          </note>
          <note>
            Herr talman! Jag kan inte låta bli att bli provocerad när jag
            hör Matilda Ernkrans gå på i talarstolen. Jag antar att ambitionen
            var just att försöka provocera mig som moderat till det här replikskiftet.
            Men det är oerhört provocerande att höra Matilda Ernkrans säga
            att den här regeringen har sänkt ambitionerna.
          </note>
          <note>
            Vi kan gärna ha en debatt här i riksdagen och i kammaren om hur
            vi ska nå våra högt uppställda mål, hur vi ska gå vidare och hur
            vi ska sätta upp nya mål för att nå visionen om ett Sverige utan
            nettoutsläpp 2050. Men kom inte och säg att vi har sänkt ambitionsnivåerna!
          </note>
          <note>
            Matilda Ernkrans efterfrågar långsiktiga besked. Jag tror att
            många av Sveriges väljare och inte minst vår industri efterlängtar
            ett tydligt besked från Matilda Ernkrans och Socialdemokraterna
            hur ni ställer er till kärnkraften. Är det Miljöpartiets krav
            på två stängda reaktorer redan nästa mandatperiod som blir ert
            besked, eller hur ser Socialdemokraterna på det?
          </note>
          <note type="speaker">
            Anf. 7 MATILDA ERNKRANS (S) replik:
          </note>
          <note>
            Herr talman! Det här blir ju rent löjeväckande.
          </note>
          <note>
            För det första måste jag fråga Johan Hultberg en sak. Vi har
            debatterat de här frågorna tidigare, så sent som på Naturskyddsföreningens
            årskonferens, och det är inte alltid helt enkelt att veta för
            vem Johan Hultberg talar. Är det miljömoderaten Johan Hultberg
            som pratar, är det alltså hans personliga åsikt, eller är det
            Moderaterna han företräder just nu? Eller är det möjligen alliansregeringens
            miljöpolitik som Johan Hultberg företräder? Det vore extremt bra
            att kunna reda ut först och främst.
          </note>
          <note>
            För det andra vill jag ställa samma fråga till Johan Hultberg.
            Varför är blockpolitiken viktigare för Moderaterna än att vi faktiskt,
            i god anda, med långsiktighet i bred samverkan kan hitta lösningar
            för framtiden på klimatfrågan, som är vår tids ödesfråga? Jag
            är övertygad om att det är vad människor faktiskt förväntar sig
            av oss här i kammaren.
          </note>
          <note type="speaker">
            Anf. 8 JOHAN HULTBERG (M) replik:
          </note>
          <note>
            Herr talman! Jag är stolt över att tillhöra ett parti som tillhör
            en allians som gemensamt har fått på plats en ambitiös klimatpolitik.
            Den hänger samman med vår energipolitik, som har gjort att Sverige
            har fått i gång en snabb utveckling av förnybar energi, som har
            gjort att våra utsläpp sjunker och som har gjort att vi nu äntligen
            har fått fart på omställningen av vår fordonsflotta. Sedan har
            vi mycket kvar att göra, och det är vi överens om.
          </note>
          <note>
            Jag företräder alltid mitt parti och Alliansen, och det försöker
            jag göra på ett bra och seriöst sätt.
          </note>
          <note>
            Det var intressant att höra Matilda Ernkrans efterfråga blocköverskridande
            frågor. Är det möjligtvis så att Matilda Ernkrans har svårt att
            komma överens med Miljöpartiet och Vänsterpartiet?
          </note>
          <note type="speaker">
            Anf. 9 MATILDA ERNKRANS (S) replik:
          </note>
          <note>
            Herr talman! Jag är uppriktigt övertygad om att just klimatfrågan
            förtjänar en betydligt högre nivå i debatten. Den förtjänar långsiktighet,
            den förtjänar samverkan och den förtjänar att man erkänner att
            blockpolitiken är fördummande för klimatpolitiken. Det sänder
            inte klimatpolitiken i den riktning som människorna i Sverige
            behöver och som världen behöver. Men om Johan Hultberg och Moderaterna
            hellre vill spela spelteoriska spel är det upp till dem.
          </note>
          <note>
            (Applåder)
          </note>
          <note type="speaker">
            Anf. 10 ROGER TIEFENSEE (C) replik:
          </note>
          <note>
            Herr talman! Jag riktar ett tack till Matilda Ernkrans för ett
            engagerat anförande. Jag tycker att det är bra att hon lyfter
            fram miljömålssystemet.
          </note>
          <note>
            Jag tycker att det bra att Matilda Ernkrans lyfter fram samarbete
            om miljömålsbeting i miljöpolitiken. Det har vi i den parlamentariska
            miljömålsberedningen – ett samarbete om miljöfrågor i ett långt
            perspektiv. Jag vill tacka Matilda Ernkrans för ett konstruktivt
            samarbete där.
          </note>
          <note>
            När Miljömålsberedningen bildades var oppositionen generellt
            sett lite sur och tyckte att vi rev upp miljömålssystemet. Sanningen
            var att vi hade ett miljömålssystem med stuprör. Vi hade 16 övergripande
            miljömål. Varje myndighet ägde sina miljömål, och ibland var de
            styrande delmålen motsatta.
          </note>
          <note>
            Det är precis det vi ska ta tag i parlamentariskt och i brett
            samarbete – att hitta strategier för att få bättre kraft i genomförandet
            och bättre måluppfyllelse på ett mer effektivt sätt.
          </note>
          <note type="speaker">
            Anf. 11 MATILDA ERNKRANS (S) replik:
          </note>
          <note>
            Herr talman! Socialdemokratin bidrar gärna till pragmatiska,
            kloka, långsiktiga lösningar som bygger på samverkan, där man
            också plockar in akademin och vetenskapen. Socialdemokratin bidrar
            gärna till det. Det är också det som Roger Tiefensee och andra
            har sett i Miljömålsberedningen.
          </note>
          <note>
            Det som är bekymret här, Roger Tiefensee, är att den regering
            som du företräder inte bidrar till den samverkan utan snarare
            tvärtom. Man värnar ett hårt blocksystem framför breda lösningar
            som exempelvis klimatet skulle tjäna på, vilket gör att många
            av Centerpartiets riktigt bra förslag nu ligger i Moderaternas
            papperskorg. Hur känns det?
          </note>
          <note type="speaker">
            Anf. 12 ROGER TIEFENSEE (C) replik:
          </note>
          <note>
            Herr talman! Vi går tillbaka till Miljömålsberedningens arbete.
            Där levererar vi. Vi levererar betänkandet, och regeringen levererar
            etappmål. Det kommer till exempel en kemikalieproposition senare
            i år, under hösten, om just förslag som Miljömålsberedningen i
            bred parlamentarisk enighet har plockat fram.
          </note>
          <note>
            Men det Socialdemokraterna föreslår i sin motion är ju att införa
            något nytt Klimp- eller LIP-program med miljömålsinriktning på
            250 miljoner per år under fyra år bara för att komma upp till
            1 miljard. Hur uppnår det bättre miljömålsuppfyllelse?
          </note>
          <note type="speaker">
            Anf. 13 MATILDA ERNKRANS (S) replik:
          </note>
          <note>
            Herr talman! Socialdemokratin bidrar gärna till långsiktiga,
            pragmatiska lösningar som är bra för miljö och klimat och som
            också säkrar jobben i vårt land.
          </note>
          <note>
            Vad gäller leveransen av vad Miljömålsberedningen har presenterat,
            vad regeringen sedan har tagit för beslut och om den har styrt
            Sverige i riktning mot att nå våra miljömål är vi helt oense.
            14 av 16 miljömål nås inte, trots Miljömålsberedningen. Det duger
            inte!
          </note>
          <note>
            (Applåder)
          </note>
          <note type="speaker">
            Anf. 14 HELENA LEANDER (MP):
          </note>
          <note>
            Herr talman! Häromveckan kom FN:s klimatpanel IPCC med den första
            delen av sin femte klimatrapport. När hundratals forskare från
            hela världen hade granskat närmare 10 000 vetenskapliga artiklar
            kunde de konstatera att vår kunskap om klimatförändringarna blir
            allt säkrare.
          </note>
          <note>
            I takt med att koldioxidhalten i atmosfären har stigit har temperaturen
            stigit på land och i havet, isar har smält och havsnivåer har
            höjts. Så kommer det att fortsätta.
          </note>
          <note>
            Om utsläppstrenderna fortsätter som nu går vi mot en uppvärmning
            på 3–5 grader vid slutet av århundradet. Då överskrider vi den
            gräns på två grader som världens länder har enats om som en gräns
            för när klimatförändringarna blir katastrofala. Redan den gränsen
            framhåller många utsatta länder som en för hög gräns.
          </note>
          <note>
            Men IPCC-rapporten visar också att det ännu inte är för sent
            att klara tvågradersmålet. Det är bråttom, visst, men inte för
            sent. Det går fortfarande att minska utsläppen tillräckligt om
            vi verkligen vill, om vi bestämmer oss.
          </note>
          <note>
            Egentligen är det inte så hopplöst. Redan nu skapar driftiga
            människor jobb genom nya lösningar inom förnybar energi, energieffektivisering
            och de andra strategier som krävs för en grön omställning. Redan
            nu ställer engagerade människor om själva och visar att vi kan
            hitta nya livsstilar som förenar hög livskvalitet med låg klimatpåverkan.
          </note>
          <note>
            Det som saknas är inte kunskapen eller tekniken, utan det politiska
            modet. Modet att lyssna inte bara på dem som räds förändringar
            utan också på dem som är oroade och som tycker att politikerna
            gör för lite för klimatet.
          </note>
          <note>
            Lyssna på alla de enskilda och företag som själva försöker vara
            en del av lösningen och som väntar sig av oss, sina politiker,
            att vi också ska vara det och att vi ska skapa de ramar som krävs
            för att främja den gröna omställningen, så att det lönar sig att
            göra de klimatsmarta valen både i affären och i företagens styrelserum.
          </note>
          <note>
            Det gäller i Sverige lika väl som i USA eller Kina. Så länge
            våra utsläpp är betydligt högre än vad som är långsiktigt hållbart
            är det inte meningsfullt att peka finger åt andra och säga: De
            där är ju ännu värre, så då behöver inte vi göra något! Särskilt
            inte så länge de där är ännu värre för att de är många gånger
            fler än vi eller för att de tillverkar de prylar som vi sedan
            köper.
          </note>
          <note>
            Självklart kräver klimatfrågan att hela världen hjälps åt utifrån
            förmåga och ansvar. Men nu är det sällan en särskilt vinnande
            förhandlingsstrategi att bara åka i väg på klimattoppmöten och
            i allmänna ordalag tala om för andra länder att de ska ta sig
            i kragen. Vår bästa, ja kanske vår enda möjlighet att få fler
            länder att höja sina klimatambitioner är att föregå med gott exempel.
            Det gör vi dels genom att leva upp till våra löften om att bidra
            med nya pengar och ny teknik för att fattiga länder ska kunna
            resa sig ur fattigdom på ett mindre utsläppsintensivt sätt än
            vi en gång gjorde, dels genom att visa att det går att gå före
            och skapa ett gott samhälle med låga utsläpp.
          </note>
          <note>
            Det kräver en klimatpolitik som inte bara utlokaliserar utsläppsminskningarna
            till andra länder, utan där vi också tar vårt ansvar på hemmaplan.
            Regeringens klimatmål räknar bort allt man gör utomlands, som
            vi borde göra utöver det vi gör här hemma, och på så sätt kan
            man i princip rulla i mål till 2020 med en klimatpolitik av mest
            symbolisk art. Det gör det svårare att nå våra långsiktiga mål,
            och det gör det svårare att komma framåt i de internationella
            förhandlingarna.
          </note>
          <note>
            Precis som inom finanspolitiken behöver vi ett ramverk som ser
            till att vi når de långsiktiga mål vi enas om. I Storbritannien
            har man sedan några år en klimatlag som har varit mycket framgångsrik.
            Där har politiker från olika partier enats om långsiktiga mål
            och en utsläppsbana för att nå dit, som man sedan är skyldig att
            följa. Hur man tar sig dit kan se olika ut beroende på politisk
            inriktning, men lika lite som man kan tricksa med budgeten får
            man tricksa med utsläppssiffrorna, och lika säkert som budgeten
            måste gå ihop i slutändan måste utsläppen gå ned.
          </note>
          <note>
            Ramverket har skapat den stadga som krävs i klimatpolitiken,
            så att alla företagare och andra som står och väger om de ska
            göra en investering i klimatsmart lösning eller inte vet att det
            kommer att löna sig. Också Sverige behöver en klimatlag så att
            vi kan vara säkra på att våra klimatmål inte bara blir fluffiga
            visioner utan verkligen nås.
          </note>
          <note>
            I Sverige säger sig alla partier utom Sverigedemokraterna ta
            klimatfrågan på största allvar. Ändå har vi en regering som lägger
            mest energi i klimatpolitiken på att tala om vilka klimatåtgärder
            man är emot. Hur många gånger har vi inte hört alliansministrar
            göra hätska utfall mot olika klimatskatter? Hur ofta hör vi dem
            i stället tala om vilka andra, mer effektiva åtgärder de vill
            ha i stället?
          </note>
          <note>
            Självklart ska politiker ha olika åsikter om vilka åtgärder som
            är de bästa. Självklart kan man också ha olika åsikter om målen,
            men här säger sig alla vara överens – nästan, i alla fall. I det
            läget är det orimligt att debatten inte handlar om att väga en
            åtgärd mot en annan utan att väga en åtgärd mot att göra ingenting.
            Denna passivitet är helt orimlig i en av vår tids absoluta ödesfrågor.
          </note>
          <note>
            Vi behöver en ny klimatpolitik. Vi behöver en klimatlag där politiker
            över partigränserna förbinder sig att ta klimatfrågan på allvar
            – på riktigt!
          </note>
          <note type="speaker">
            Anf. 15 Miljöminister LENA EK (C) replik:
          </note>
          <note>
            Herr talman! Ärade ledamöter! Ärade åhörare! Det är skönt att
            höra en miljöengagerad människa i riksdagens talarstol. Samtidigt
            måste jag dock fråga Helena Leander hur ni tänkte när ni lade
            fram ett förslag om prisgolv på utsläppsrätter i EU:s handelssystem
            i er budgetmotion.
          </note>
          <note>
            Europas klimatpolitik handlar om den icke-handlande sektorn,
            där vi har massor med olika regleringar, och den handlande sektorn
            med den tunga industrin. När ni föreslår ett prisgolv innebär
            det att priset höjs här. Eftersom utsläppshandeln inom EU är kommunicerande
            kärl går då utsläppsrätterna ut på den europeiska marknaden och
            sänker priset i Polen, Tyskland och andra länder som skulle förtjäna
            ett högre pris. Dessutom är det fel att tricksa runt på det här
            viset. Jag måste fråga hur ni tänkte när ni lade fram det förslaget.
          </note>
          <note type="speaker">
            Anf. 16 HELENA LEANDER (MP) replik:
          </note>
          <note>
            Herr talman! Det har inte varit en lätt resa. Jag har själv velat
            tro på att utsläppshandeln skulle vara en mekanism som får ordning
            på utsläppen inom EU. Precis som miljöministern säger kan utsläppsrätter
            flyttas runt i systemet. Tyvärr har vi dock kommit till en punkt
            där utsläppshandeln har havererat. Priset är lågt eftersom det
            finns så stora överskott av utsläppsrätter att de inte längre
            har någon styrande verkan.
          </note>
          <note>
            Steg ett är naturligtvis att styra upp utsläppshandeln. Vi var
            flera partier som försökte rösta för detta i Europaparlamentet
            medan vissa moderater från Sverige röstade emot. Det grämer mig
            oerhört.
          </note>
          <note>
            Nu står vi där vi står. Det vi kan göra då är att laga efter
            läge och se till att vi åtminstone behåller någon form av styrning
            i den svenska handlande sektorn så att svensk industri får signalen
            att det kostar att släppa ut och att det lönar sig att ställa
            om och ta fram de klimatsmarta lösningar som vi kommer att behöva
            framöver, inte minst när vi får ordning på utsläppshandeln.
          </note>
          <note type="speaker">
            Anf. 17 Miljöminister LENA EK (C) replik:
          </note>
          <note>
            Herr talman! Nu levererar ändå handeln med utsläppsrätter det
            som den skulle. Den följer den kurva som man sade i EU:s klimatpaket.
            Sedan behöver vi ett högre pris för att få bättre och högre ambitioner.
          </note>
          <note>
            Miljöpartiets förslag tycker jag dock ändå är oerhört olyckligt
            eftersom konsekvensen blir att svenska, klimatsmarta jobb får
            högre skatt medan utsläppsrätterna blir billigare i Polen och
            Tyskland, där man verkligen skulle behöva skärpta regler.
          </note>
          <note>
            Det finns andra och bättre sätt att förbättra handeln med utsläppsrätter,
            om man nu vill det, och det vill ju ni.
          </note>
          <note type="speaker">
            Anf. 18 HELENA LEANDER (MP) replik:
          </note>
          <note>
            Herr talman! Vilka sätt är det som vi inte redan driver? Vi vill
            ju alla skärpa utsläppshandeln, och i Miljöpartiet vill vi också
            skärpa målen för EU:s utsläpp över huvud taget oavsett vad andra
            länder gör. Det är ju detta som behövs.
          </note>
          <note>
            Anledningen till att man följer den utsläppskurva som man har
            satt upp är att den var så låg redan från början. När det sedan
            kom en lågkonjunktur på det behövde man egentligen inte ha någon
            klimatpolitik, utan utsläppen minskade. Då blir det dock också
            ett minskat omställningstryck, så att industrin inte får de långsiktiga
            signaler man behöver för att ta del i klimatomställningen.
          </note>
          <note type="speaker">
            Anf. 19 ROGER TIEFENSEE (C) replik:
          </note>
          <note>
            Herr talman! Helena Leander tar i sitt anförande upp frågan om
            ett ramverk för klimatpolitiken, en klimatlag, i mycket inspirerad
            av vad Storbritannien har gjort. Jag tycker att detta är en intressant
            diskussion. Jag tycker att vi ska vara ärliga och säga att detta
            är mycket likt arbetet inom Färdplan 2050 för att vi ska få noll
            i nettoutsläpp i Sverige. Det är detta som regeringen arbetar
            med.
          </note>
          <note>
            Där jobbar vi med sektorsvisa mål. Vi jobbar med delmål till
            2030 och 2040. Skillnaden är att Storbritannien kanske snarare
            jobbar med femårsplaner.
          </note>
          <note>
            I Storbritanniens arbete väljer man också att subventionera ny
            kärnkraft på samma sätt som vi här i Sverige väljer att subventionera
            förnybar ny energi. Är det inte farligt att ta en blåkopia på
            ett annat lands klimatarbete? Kommer den nya kärnkraften med i
            det arbetet också?
          </note>
          <note type="speaker">
            Anf. 20 HELENA LEANDER (MP) replik:
          </note>
          <note>
            Herr talman! Det beror kanske på om det är centerpartister eller
            miljöpartister som sitter i regeringen. Jag är inte så orolig
            om det är miljöpartister.
          </note>
          <note>
            Ramverket sätter just ramarna för politiken. Man har ett tydligt
            långsiktigt mål. Man har inte bara sektorsmål på vägen dit, utan
            man har också tydliga avstämningspunkter. Om de ska vara vart
            femte år eller en gång per mandatperiod kan väl diskuteras, men
            det blir något som man är skyldig att följa precis på samma sätt
            som man är skyldig att följa budgetreglerna i Sverige. Man kan
            hålla politikerna ansvariga på ett helt annat sätt om de inte
            gör det. Det är egentligen den stora skillnaden.
          </note>
          <note>
            Vad man sedan fyller ramen med är helt upp till politikerna.
            Vill man ha kärnkraft får man ha det. Vill man ha förnybart får
            man ha det. Det viktiga är att man når klimatmålen, så att de
            inte bara är en vision som inte förpliktar till något.
          </note>
          <note type="speaker">
            Anf. 21 ROGER TIEFENSEE (C) replik:
          </note>
          <note>
            Herr talman! Tack, Helena, för ett intressant svar! Först var
            det: Nej, ingen kärnkraft! Sedan öppnades det ändå för ny kärnkraft
            inom ramen för en klimatlag. Så tolkar jag Helenas svar.
          </note>
          <note>
            Regeringens klimat- och energiöverenskommelse är väldigt tydlig
            om att vi inte ska subventionera ny kärnkraft. Vi ska subventionera
            det förnybara som kommer in. Det är därför vi kan se att till
            exempel vindkraften har vuxit med 700 procent sedan vi kom till
            makten.
          </note>
          <note>
            Vi har levererat. Vi levererar ny förnybar energi och klimatminskningar.
          </note>
          <note type="speaker">
            Anf. 22 HELENA LEANDER (MP) replik:
          </note>
          <note>
            Herr talman! Som sagt: Det är politikerna som bestämmer vad man
            fyller ramen med. Jag tycker att det är viktigt i en demokrati
            att man får ha olika politiska åsikter. Man får gilla kärnkraft
            även om jag inte gör det.
          </note>
          <note>
            Med en miljöpartistisk regering och ett sådant där klimatramverk
            skulle vi självklart jobba för förnybar energi och energieffektiviseringar.
            Men andra partier skulle kanske jobba för annat. Frågan är väl
            var Centerpartiet skulle hamna i en sådan fråga.
          </note>
          <note type="speaker">
            Anf. 23 JENS HOLM (V):
          </note>
          <note>
            Herr talman! För några veckor sedan presenterade FN:s klimatpanel,
            IPCC, sin första delrapport på sex år. Innehållet var väntat.
            Men vid en närmare läsning omskakas man ändå av dess lika knastertorra
            som brutala slutsatser.
          </note>
          <note>
            Varje år släpper världen ut 50 gigaton växthusgaser – det är
            alltså 50 miljarder ton varje år. Utsläppen ökar kraftigt. Och
            vi är inne på en utsläppsbana som pekar mot en fyragradig temperaturhöjning.
            Fyra grader varmare – det skulle innebära slutet på vår civilisation,
            som vi känner den.
          </note>
          <note>
            Det där sista var inte mina egna ord utan en av slutsatserna
            från en rapport från Världsbanken för knappt ett år sedan om just
            en fyragradig höjning.
          </note>
          <note>
            IPCC vädjar till världens makthavare, till oss politiker. Det
            går fortfarande att rädda världen, men det är bråttom. Gör något!
            Minska utsläppen!
          </note>
          <note>
            Vi i Sverige måste ta vårt ansvar för våra historiska utsläpp.
            Vi i Vänsterpartiet tycker att det är viktigt att vi i Sverige
            inte bara lutar oss tillbaka och vilar på gamla lagrar. Vi måste
            göra mer här och nu. Därför har vi i Vänsterpartiet lagt fram
            ett förslag på nya skarpare klimatmål för både Sverige och EU.
            Vi vill att utsläppen ska bringas ned till under 40 miljoner ton
            här i Sverige till 2020. I dag ligger vi på ungefär 60 miljoner
            ton. Vi driver också att EU ska minska sina utsläpp med 40 procent
            till 2020.
          </note>
          <note>
            Vi föreslår det mest, tror jag, ambitiösa klimatinvesteringspaketet
            av alla partier. Över 50 miljarder kronor på tre års tid ska investeras
            i kollektivtrafik, i järnväg, i att klimatrenovera miljonprogrammet
            och i att ställa om till 100 procent förnybar energi.
          </note>
          <note>
            Vi föreslår också ett nytt klimatinvesteringsprogram för omställning
            och minskade utsläpp i våra kommuner och landsting. Vi lägger
            fram konkreta förslag för att köttkonsumtionen ska minska och
            därmed utsläppen. Vi avsätter nya pengar till klimatanpassning.
            Vi vill att alla hushåll som kan producera sin egen el ska kunna
            göra det och att alla som vill vara delägare i ett elkooperativ
            ska kunna vara det. Och Anders Borg ska inte sno deras vinster.
          </note>
          <note>
            Vi har ett fullt finansierat klimatbistånd på 4 miljarder kronor
            för de kommande tre åren.
          </note>
          <note>
            Vissa av er undrar kanske hur vi i Vänsterpartiet har råd med
            allt detta. Ja, vi gör främst två saker. Vi accepterar inte regeringens
            omfattande skattesänkningar. Vi föreslår också nya skatter och
            avgifter på det som smutsar ned. På så sätt får vi en politik
            som omfördelar från rik till fattig, och vi får en politik som
            minskar utsläppen med hjälp av nya intäkter.
          </note>
          <note>
            Jag välkomnar att miljöminister Lena Ek deltar i den här debatten.
            Lena Ek! Både du och jag var i Doha på FN:s klimattoppmöte i fjol.
            Där kunde vi båda höra när Filippinernas chefsförhandlare Naderev
            Saño brast ut i tårar när han höll sitt anförande. Hans land hade
            just drabbats av en av de värsta tyfonerna på senare tid. Tusentals
            dog eller blev hemlösa. Sådana här extrema väderfenomen varnar
            IPCC:s forskare oss för. Det kommer att ske mer av dessa i takt
            med att klimatet förändras.
          </note>
          <note>
            Saño avslutade sitt anförande med en uppmaning för minskade utsläpp.
            Han sade så här: Om inte vi, vem? Om inte nu, när? Om inte här,
            var?
          </note>
          <note>
            Det var oss i den rika världen som han talade till. Det är vi
            som har stått för den absolut största delen av utsläppen sedan
            industrialismens intåg i världen.
          </note>
          <note>
            Men när jag läser regeringens förslag till budget för det kommande
            året blir jag nedslagen, för i den budgeten finns det ingenting
            av de konkreta satsningar på klimatet som sådana som Naderev Saño
            och andra företrädare för länderna i syd efterfrågar.
          </note>
          <note>
            Regeringen missar 14 av de 16 viktiga miljömålen. Begränsad klimatpåverkan
            är ett av dessa miljömål. Regeringen föreslår inga nya kraftfulla
            åtgärder för att utsläppen ska minskas. Lena Ek! Du får gärna
            rätta mig om jag har fel på den punkten.
          </note>
          <note>
            Regeringen föreslår endast en ökning av uppköpen av billiga och
            osäkra utsläppskrediter. Det är regeringens tydligaste satsning
            för att minska utsläppen.
          </note>
          <note>
            Regeringen aviserar mängder av utredningar på klimat- och miljöområdet.
            Jag hittar inte mindre än nio stycken bara inom utgiftsområde
            20. Med all respekt för ny information och kunskap, Lena Ek, är
            det inte lite mer av handling vi behöver?
          </note>
          <note>
            Regeringen är fortfarande lika handfallen när det gäller att
            rädda vårt klimat som när man tog makten för sju år sedan. Vi
            väntar fortfarande på nya kraftfulla åtgärder från regeringen
            för att man ska minska utsläppen här i Sverige. Jag hoppas att
            den här debatten kan ge oss klarhet i hur Sverige ska kunna ta
            ett större klimatansvar och hur vi kan bidra till att rädda vår
            hårt sargade värld.
          </note>
          <note type="speaker">
            Anf. 24 Miljöminister LENA EK (C) replik:
          </note>
          <note>
            Herr talman! Ärade ledamöter och ärade åhörare! Den regering
            som Jens Holm stödde, innan alliansregeringen, hade ett klimatmål
            om att minska med 4 procent. Sverige har i dag ett klimatmål om
            att minska med 40 procent till 2020. Det är skillnad.
          </note>
          <note>
            Den politik vi har levererar. Vi klarar våra åtaganden enligt
            EU och enligt Kyotoprotokollet. Och vi kommer att klara också
            det dubbelt så höga svenska klimatmålet.
          </note>
          <note>
            Men det jag tänkte fråga Jens Holm, nu när jag har chansen, är
            faktiskt hur han ser på grön skatteväxling och hur Vänsterpartiet
            ser på grön skatteväxling.
          </note>
          <note>
            Vi ser att ni vill höja utgiftstaket med 80 miljarder och att
            skatterna ska chockhöjas med 53 miljarder totalt. Det är en skattebomb
            för hushåll. Det här ska ni delvis betala med att höja arbetsgivarkostnaden
            för unga. Det är anledningen till att jag ställer denna fråga
            om hur ni ser på grön skatteväxling nu för tiden. Var inte tanken
            att man skulle sänka kostnaden, särskilt för unga?
          </note>
          <note type="speaker">
            Anf. 25 JENS HOLM (V) replik:
          </note>
          <note>
            Herr talman! Jag vill börja med att konstatera att regeringen
            inte bara tricksar med siffrorna i regeringens budget utan också
            med minskningsmålet när det gäller växthusgaser. Lena Ek säger
            att man vill minska utsläppen med 40 procent. Men då ska vi komma
            ihåg att en tredjedel av de minskningarna gör Lena Ek genom att
            köpa billiga och osäkra utsläppskrediter i andra länder. Ifall
            de kommer att bidra till minskade utsläpp vet vi faktiskt ingenting
            om här och nu. Det är därför vi tycker att det är så viktigt att
            vi gör omställningen här på hemmaplan.
          </note>
          <note>
            Ja, vi i Vänsterpartiet tycker att det är viktigt att höja skatten
            på det som smutsar ned. Det är därför vi också lägger fram förslag
            på en höjd koldioxidskatt. Vi vill ha en kilometerskatt för långtradartransporter.
            Vi vill ha en flygskatt och så vidare.
          </note>
          <note>
            Jag tycker att det är märkligt att man som liberal, som jag tror
            att Lena Ek är, inte gör det, nämligen sätter ett högre pris på
            det som smutsar ned.
          </note>
          <note>
            Men, Lena Ek, kan du berätta för oss vilka nya kraftfulla åtgärder
            du föreslår i budgeten för att utsläppen ska minska här i Sverige?
          </note>
          <note type="speaker">
            Anf. 26 Miljöminister LENA EK (C) replik:
          </note>
          <note>
            Herr talman! Den regering som Vänsterpartiet och Jens Holm stödde
            hade ett klimatmål om att minska med 4 procent. Vi har tagit beslut
            från alliansregeringens sida om att vi till 2020 ska minska med
            40 procent. Vi kommer att klara det. Vi har också tagit beslut
            om att Sverige ska vara klimatneutralt 2050. Det är en fantastisk
            målsättning, och den kommer att kräva mycket arbete.
          </note>
          <note>
            Det jag tycker är tråkigt är att Vänsterpartiet låter unga arbetslösa
            betala stora delar av dess politik. Det tycker inte jag stämmer
            med grön skatteväxling.
          </note>
          <note type="speaker">
            Anf. 27 JENS HOLM (V) replik:
          </note>
          <note>
            Herr talman! Vet du vad jag tycker är tråkigt, Lena Ek? Det är
            att ni håller rika, välbeställda och välmående människor inte
            bara under armarna. Ni har också gett dem nästan 100 miljarder
            kronor i sänkta skatter under de här sju åren.
          </note>
          <note>
            När vi vet att miljön och klimatet så illa behöver alla dessa
            pengar för att vi ska kunna göra omställningen här i Sverige väljer
            ni i stället att sänka skatterna för dem som redan har det väldigt
            bra.
          </note>
          <note>
            Vi är öppna. Vi är ärliga. Och vi säger: Ja, det som smutsar
            ned måste kosta mer. Därför höjer vi miljö- och klimatskatter.
          </note>
          <note type="speaker">
            Anf. 28 JOHAN HULTBERG (M) replik:
          </note>
          <note>
            Herr talman! Jag tar vid där Lena Ek slutade. Jag har också frågor
            om Vänsterpartiets skattepolitik – helt oväntat!
          </note>
          <note>
            Vi hörde här Jens Holm anklaga Alliansen för att dribbla med
            klimatredovisningen, det vill säga redovisningen av Sveriges utsläppsminskningar.
            Om det är någon som dribblar i den här debatten är det Jens Holm,
            som säger att man finansierar sin politik med hjälp av höjda skatter
            på det som skitar ned. Sanningen är att Vänsterpartiet finansierar
            sin politik med chockhöjningar av skatterna på jobb och företagande.
            Men det är kanske så att i Jens Holms värld är företag något som
            är skitigt och något som ska straffbeskattas, när man nu föreslår
            17–18 miljarder i höjd bolagsskatt, 9 ½ miljard i minskat ROT
            och RUT samt 5,6 miljarder i höjd restaurangmoms. Listan är lång,
            Jens Holm.
          </note>
          <note>
            Dessa skatter slår inte mot utsläppen utan direkt mot Sveriges
            unga, som Lena Ek var inne på, mot Sveriges företag och mot jobben.
            Det är allvarligt, Jens Holm.
          </note>
          <note type="speaker">
            Anf. 29 JENS HOLM (V) replik:
          </note>
          <note>
            Herr talman! Det var inte så mycket i repliken som hörde till
            frågan. Det gör väl ingenting, Johan Hultberg.
          </note>
          <note>
            Skillnaden mellan mitt partis politik och ditt partis politik
            är avgrundslik. Vi tycker att det är viktigt att vi tar ansvar
            för våra utsläpp. Regeringen konstaterar själv i budgeten att
            man inte kommer att nå miljömålet Begränsad klimatpåverkan. Om
            vi nu bara pratar skatter, är det inte viktigt att vi ser till
            att det som smutsar ned får kosta lite mer? Det får kosta lite
            mer att transportera saker med långtradare på motorväg så att
            vi får intäkter till att bygga ut järnvägen. Det får kosta lite
            mer att flyga så att vi får intäkter till järnväg och kollektivtrafik.
            Det är verkligen något som vanliga människor gynnas av.
          </note>
          <note>
            Jag skulle vilja fråga dig följande. År 2008 lade Klimatberedningen
            fram sitt förslag. Där föreslog man en höjning av koldioxidskatten.
            Alla partier stod bakom förslaget, till och med Moderaterna. Varför
            föreslår ni inte en höjning?
          </note>
          <note type="speaker">
            Anf. 30 JOHAN HULTBERG (M) replik:
          </note>
          <note>
            Herr talman! Alliansen har under den här mandatperioden justerat
            koldioxidskatten och minskat mängden undantag. Den vägen hoppas
            jag att vi kan fortsätta med. Men vi måste också titta på att
            svensk industri inte straffbeskattas så att utsläppen inte flyttar
            någon annanstans.
          </note>
          <note>
            Klimatutmaningen är global. Vi kan inte klara den utmaningen
            ensamma här i Sverige. Vi kan inte nå miljömålet Begränsad klimatpåverkan
            ensamma här i Sverige. Därför är det viktigt att vi investerar
            i andra länder och hjälper andra länder att inte fastna i det
            fossilberoende som Sverige har fastnat i.
          </note>
          <note type="speaker">
            Anf. 31 JENS HOLM (V) replik:
          </note>
          <note>
            Herr talman! Johan Hultberg vill göra klimatinvesteringar i andra
            länder. Det stämmer. Ni köper billiga utsläppskrediter. Ni budgeterar
            115 miljoner kronor för det i den här budgeten. Men det är andra
            länder, Johan Hultberg, som hjälper er att minska utsläppen.
          </note>
          <note>
            Vi i Vänsterpartiet föreslår ett nytt additionellt klimatbistånd
            med nya pengar, 4 miljarder kronor under tre års tid, för att
            hjälpa utvecklingsländerna att minska sina utsläpp. Så tar vi
            ansvar för klimatfrågan, som verkligen är en global fråga.
          </note>
          <note type="speaker">
            Anf. 32 ROGER TIEFENSEE (C) replik:
          </note>
          <note>
            Herr talman! Världen behöver ett globalt klimatavtal som omfattar
            alla länder och alla utsläpp. Jens Holm och jag var i Doha förra
            hösten och följde klimatförhandlingarna. Orsaken till att de går
            så trögt är att det är många motsättningar mellan USA och Kina.
          </note>
          <note>
            Hur ser Vänsterpartiet på de internationella klimatförhandlingarna
            och Kinas roll? I Kyotoprotokollet betraktas Kina som ett utvecklingsland.
            Världens största utsläppare har inga åtaganden i fråga om utsläppsminskningar
            om landet skulle anta Kyotoprotokollet.
          </note>
          <note>
            Inför klimattoppmötet i Köpenhamn 2009 ansåg Lars Ohly att Kina
            även fortsättningsvis skulle betraktas som ett utvecklingsland.
            Hur ser Vänsterpartiet på Kinas roll i dag i de internationella
            klimatförhandlingarna?
          </note>
          <note type="speaker">
            Anf. 33 JENS HOLM (V) replik:
          </note>
          <note>
            Herr talman! Kina är ett utvecklingsland. Kina har världens största
            andel av fattiga människor och kommer tyvärr att fortsätta att
            ha det så en lång tid framöver. Det står i klimatkonventionen
            att utvecklingsländerna ska ha rätt till utveckling och därmed
            rätt till ökade utsläpp. De industrialiserade länderna, Annex
            I-länderna, har skapat utsläppen och står för över 70 procent
            av de historiska utsläppen. Därför måste vi ta vårt ansvar.
          </note>
          <note>
            Vad vi i Vänsterpartiet vill göra, till skillnad från er, är
            att hjälpa utvecklingsländerna att minska sina utsläpp. Det är
            därför vi föreslår ett nytt additionellt klimatbistånd, nya pengar,
            som vi inte nallar från biståndsbudgeten. Vi tar dem från höginkomsttagare
            i Sverige, och vi investerar 4 miljarder kronor i utvecklingsländer
            för att hjälpa dem.
          </note>
          <note>
            Hur mycket föreslår Centerpartiet i nya additionella pengar till
            klimatbistånd?
          </note>
          <note type="speaker">
            Anf. 34 ROGER TIEFENSEE (C) replik:
          </note>
          <note>
            Herr talman! Det var ett intressant svar från Jens Holm.
          </note>
          <note>
            Man vill alltså i de internationella klimatförhandlingarnas sammanhang
            fortsätta att betrakta Kina som ett utvecklingsland. Vi pratar
            om landet som helhet. Om Jens Holm vill betrakta Kina som ett
            utvecklingsland slår han spiken i kistan för möjligheten till
            att nå fram till ett klimatavtal där USA och hela världens stora
            utsläppare finns med. Det är ett sorgligt sätt att förstöra möjligheten
            till att nå ett globalt avtal som vi så väl behöver till 2015.
          </note>
          <note type="speaker">
            Anf. 35 JENS HOLM (V) replik:
          </note>
          <note>
            Herr talman! Roger Tiefensee missförstod mig. Först ska vi komma
            ihåg att utvecklingsländerna har åtaganden inom något som kallas
            Namas. Det är nationella minskningsplaner för de länderna, men
            de är inte bindande på samma sätt som åtagandena för de så kallade
            Annex I-länderna.
          </note>
          <note>
            Vi i Vänsterpartiet brukar luta oss mot något som kallas GDR.
            Det handlar om en global rättviseprincip för minskade utsläpp.
            Det innebär att överklassen i Kina som nu står för de växande
            utsläppen ska ta sitt ansvar, men det går inte att ålägga det
            ansvaret på fattiga människor.
          </note>
          <note type="speaker">
            Anf. 36 Miljöminister LENA EK (C):
          </note>
          <note>
            Herr talman, ärade ledamöter och ärade åhörare! När vi diskuterar
            miljöfrågor blir det ofta larm, domedagsprofetior och problem.
            Ja, det finns mycket problem. Det finns mycket farliga saker därute.
            Men jag skulle vilja börja debatten och mitt anförande på ett
            lite annorlunda sätt.
          </note>
          <note>
            Jag skulle vilja säga till alla engagerade människor som finns
            i Sverige att ert arbete lönar sig. Alla ni som sopsorterar varje
            dag, lär er fraktioner och bär i väg soporna: Det lönar sig. Det
            blir bättre. Alla ni som väljer att köpa miljöbilar, tanka rätt
            sorts bränsle eller till och med cyklar: Det lönar sig. Det syns
            vad alla gör i statistiken. Alla företag som investerar rätt,
            alla kommuner som byter ut gamla dieselbussar mot bussar som går
            på alternativa bränslen, till exempel biogas, som jobbar med värmesystem,
            fjärrvärme och kemikaliefrågor på dagis: Det lönar sig. Det går
            åt rätt håll. Det finns problem kvar, men det arbete som görs
            är oerhört viktigt. Jag skulle kunna fortsätta med att det gäller
            alla som handlar miljömärkta produkter, och så vidare.
          </note>
          <note>
            Under mina drygt två år som miljöminister har jag rest mycket
            i Sverige. Jag skulle kort vilja nämna några bra exempel. Jag
            börjar med Uppsala. Kommunen har kommit till rätta med problemen
            med dålig luftkvalitet genom att trafikplanera innerstaden med
            miljön och trafiksäkerheten för barn i första rummet. Det finns
            miljözoner, dubbdäcksförbud och inte minst samordning av kommunala
            bud och transporter. Som en direkt följd har andelen partiklar
            och kvävedioxider markant sjunkit, och det har gjort hälsan hos
            Uppsalaborna mycket bättre.
          </note>
          <note>
            Stenungsund har miljöproblem. Där verkar gemensamt etablerade
            och nystartade företag i projektet Hållbar kemi, vilket är ett
            annorlunda grepp. I rask takt ställer de om plast- och kemisektorn
            för att leverera hållbart giftfritt material att användas i vår
            absoluta vardag. Det är fråga om vattenrör som inte rostar, elkablar
            som håller i decennier, propellrar till vindkraftverk och nya
            miljövänliga bränslen.
          </note>
          <note>
            Rönnskärsverken i Skelleftehamn – här finns naturligtvis miljöproblem
            – förfogar över en av världens mest moderna återvinningsanläggningar
            för ädelmetaller och sällsynta jordartsmetaller. De tar hand om
            till exempel våra gamla mobiltelefoner och ser till ett det blir
            ett resurseffektivt användande av de metaller som finns där. Det
            finns vidare värmeugnsteknik konstruerad i Västerås och baserad
            på forskning från KTH.
          </note>
          <note>
            I Forshaga kombinerar ett särskilt vattenvårdsprojekt i Klarälven
            flera olika delar för att möta såväl EU:s vattendirektiv som Sveriges
            miljökvalitetsmål och länets landsbygdsutveckling.
          </note>
          <note>
            I Linköping bedriver universitetet forskning i världsklass inom
            det som kallas urban mining, resurseffektivitet, som i stadsmiljö
            letar fram förråd av metaller och mineraler som ligger i dvala
            i byggnader som inte används, elektronik och möbler. Linköpings
            kommun har sagt att man ska vara klimatneutral 2025.
          </note>
          <note>
            Herr talman! Utöver sådana här lokala exempel pekar siffror i
            mycket statistik på miljöområdet faktiskt i positiv riktning trots
            att vi har problem. Klimatutsläppen i Sverige har sjunkit påtagligt
            sedan alliansregeringen tillträdde. År 2012 var det den största
            sänkningen från ett år till ett annat. Utsläppen var då lägst
            räknat från basåret, 20 procent lägre.
          </note>
          <note>
            Andelen förnybar energi har vuxit kraftigt. Bara vindkraftsutbyggnaden
            har på sju år blivit sju gånger större.
          </note>
          <note>
            Vi har utöver de ekonomiska styrmedlen sjösatt en rekordstor
            satsning på järnväg. Vi har haft två olika premiesystem på plats
            för att öka andelen miljöbilar, och nu senast supermiljöbilar,
            i den svenska fordonsparken. Den svenska bilparken låg 2006 näst
            efter Albanien vad gäller bränsleförbrukning i Europa men har
            i dag en av de högsta andelarna miljöbilar i Europa.
          </note>
          <note>
            Vi ser också, nu senast enligt rapport i förra veckan från CDP
            Nordic, hur några av våra svenska storföretag hör till de bolag
            i Norden och världen som snabbast sänker sina koldioxidutsläpp.
          </note>
          <note>
            Kretsloppen och återvinningsgraden i Sverige är bland de högsta
            i världen. Mindre än 1 procent av hushållens avfall läggs på deponi.
            Förra året ökade mängden insamlat matavfall som används till biogasproduktion
            med 15 procent. Insamling av farligt avfall ökade med 5 procent
            jämfört med året innan. Andelen avfall som används i energiåtervinning
            ökar också. Förra året var det för första gången mer än hälften
            av hushållsavfallet som gick till energiproduktion.
          </note>
          <note>
            När det gäller naturvården beslutade regeringen i förra veckan
            om ett nytt bidrag till EU-nätverket Natura 2000, denna gång på
            Arholma som är klassisk mark i Stockholms skärgård. Andelen svenska
            bidrag till Natura 2000-nätverket har nu passerat 4 000. Samtidigt
            har vi i dag över 550 områden skyddade enligt EU:s fågeldirektiv.
          </note>
          <note>
            Vi har fått på plats Sveriges första marina nationalpark i Kosterhavet,
            och rovdjursstammarna i vårt land är i dag större och mer livskraftiga
            än de någonsin varit i modern tid.
          </note>
          <note>
            Reformen med naturvårdsavtal har i sin tur gjort att vi har fått
            fler skyddade naturområden till en mindre kostnad för staten än
            tidigare samtidigt som kontakt mellan myndigheter och markägare
            förbättrats i dialog. I budgeten för 2014 föreslår vi dessutom
            större anslag till ökad användning av naturvårdsavtal och för
            skydd av skog.
          </note>
          <note>
            Herr talman! Jag säger inte att allt är guld och gröna skogar
            i vårt land eller i världen. Vi har mycket arbete kvar att göra
            för att uppfylla riksdagens miljökvalitetsmål – som för övrigt
            ska vara klara 2020, och i dag är det 2013.
          </note>
          <note>
            Visserligen gör vi vad vi kan på nationell nivå genom utarbetandet
            av nya etappmål, men målen är också beroende av att vår omvärld
            gör insatser. Det krävs därför ett stort engagemang i den internationella
            miljöpolitiken, och mycket av min tid går åt till internationella
            förhandlingar om kemikalier, klimatutsläpp, vattenfrågor och biodiversitet.
          </note>
          <note>
            Visst har vi stora utmaningar på hemmaplan; tro inget annat.
            Vi har drygt 1 300 områden i landet som behöver saneras. Här har
            decennier av underlåtenhet gjort mark- och vattenresurser närmast
            ohälsosamt förorenade.
          </note>
          <note>
            Vi har en ständig och daglig dragkamp med EU-nivån när det gäller
            att fasa ut skadliga kemikalier. Här vill vi ofta mer men får
            inte gå längre.
          </note>
          <note>
            Vi har föråldrade VA-system i våra kommuner som av både miljö-
            och hälsoskäl behöver åtgärdas. Det är naturligtvis också nödvändigt
            ur klimatsynpunkt.
          </note>
          <note>
            Vi har dessutom vissa sektorer kvar där klimatutsläppen inte
            minskar utan ökar. Här måste vi få fram underlag för att hitta
            de styrmedel vi behöver så att även sådana sektorer ska minska
            sina utsläpp för att fylla de svenska klimatmålen.
          </note>
          <note>
            Vi har också mycket kvar att göra i arbetet för en giftfri vardag
            när det gäller att sanera omgivningen där det finns barn.
          </note>
          <note>
            Min ambition är att miljöpolitiken i Sverige ska vara enklast,
            billigast och roligast. Miljöpolitiken ska bidra till konkurrenskraft
            och jobb. Det är min djupa övertygelse att det är fullt möjligt
            att ha en sådan miljöpolitik. Vi ska hela tiden fokusera på att
            skydda barn i första hand eftersom de är mest känsliga.
          </note>
          <note>
            Herr talman! Det är samtidigt viktigt att vi kvitterar tillbaka
            till medborgare som är miljöengagerade att det de gör fungerar.
          </note>
          <note>
            Regeringen har ett stort ansvar, och de olika politiska nivåerna
            likaså. Men ska vi fortsätta att gå åt rätt håll är det medborgarnas
            och företagarnas insatser som för oss dit. Vi ska därför försöka
            handla mer miljövänligt, fundera över våra transporter och våra
            bostäder och över vilka kemikalier som används, både i hemmen
            och i företagandet.
          </note>
          <note>
            Här finns mycket kvar att göra. Vi har ett ambitiöst reformprogram
            på väg med ett antal propositioner under hösten och vintern. Jag
            hoppas att det tillsammans ska bidra till att vi år 2020 ska kunna
            visa att vi når de svenska miljömål som vi gemensamt har satt
            upp.
          </note>
          <note type="speaker">
            Anf. 37 HELENA LEANDER (MP) replik:
          </note>
          <note>
            Herr talman! Jag tackar miljöministern för ett hoppfullt anförande.
            Jag vill instämma i tacket till alla de medborgare och företag
            runt om i landet som driver utvecklingen framåt.
          </note>
          <note>
            När vi nu har miljöministern här tänkte jag passa på att tala
            om vårt politiska ansvar. Vi har en massa människor som inget
            annat vill än att åka tåg, men tågen går inte – i alla fall inte
            när de ska. Om de väl går är det fortfarande mycket dyrare att
            åka tåg än att flyga. Det finns företag som vill transportera
            gods på tåg, men det är för trångt på spåren och kanske billigare
            att transportera med lastbil. Det var bara ett exempel från transportsektorn.
          </note>
          <note>
            Jag vet att regeringen har gjort viss upprustning av järnvägen,
            och det är bra. Däremot har man varit kritisk till den andra delen,
            nämligen att det också ska löna sig att vara miljösmart. Jag vet
            inte hur många gånger jag har hört inte Lena Ek personligen men
            hennes ministerkolleger göra hätska utfall mot lastbilsskatter,
            koldioxidskatter och annat som gör att det lönar sig för människor
            som vill ta ansvar. Om man inte ska ha detta, vad ska man ha i
            stället?
          </note>
          <note type="speaker">
            Anf. 38 Miljöminister LENA EK (C) replik:
          </note>
          <note>
            Herr talman! Jag tackar Helena Leander för en intressant fråga.
            Vi är överens om att tågtrafiken är en del av lösningen på ganska
            många problem. Det gäller såväl människors vardag, att de ska
            kunna ta sig till jobbet och veta att det fungerar, som de stora
            miljöproblemen. Det handlar givetvis också om industrins försörjning
            av råvaror och att de färdiga produkterna ska kunna nå marknaden.
          </note>
          <note>
            Den historiska tågsatsning som alliansregeringen har beslutat
            om kommer att betyda mycket liksom det stora klimat- och trafikpaketet
            för Göteborg. Jag hoppas att det sistnämnda inte välter omkull
            i en folkomröstning utan att detta stora paket för klimat, anpassning
            och infrastruktur som är planerat för Göteborg verkligen kommer
            till stånd. Satsningen på tunnelbanan i Stockholm är givetvis
            också viktig.
          </note>
          <note>
            Jag ber att få återkomma med resten av mitt svar i nästa replik.
          </note>
          <note type="speaker">
            Anf. 39 HELENA LEANDER (MP) replik:
          </note>
          <note>
            Herr talman! Det var svaret på vad ni vill göra i stället som
            jag var nyfiken på. När ni säger nej till alla de ekonomiska styrmedel
            som ska göra det mer lönsamt att vara klimatsmart samtidigt som
            ni för övrigt höjer banavgifterna för att transportera på järnväg
            undrar jag om ni har några ess i rockärmen som ni vill ha i stället.
            Annars får jag intrycket att Centerpartiet driver en massa bra
            förslag som Miljöpartiet också driver men egentligen ingenting
            som ersätter alla förslag som ni är emot i klimatpolitiken. Ni
            kan inte bara vara emot förslag utan att ha något annat att komma
            med.
          </note>
          <note type="speaker">
            Anf. 40 Miljöminister LENA EK (C) replik:
          </note>
          <note>
            Herr talman! Nu kommer vi till den praktiska delen av hur olika
            styrverktyg fungerar. När man beskattar en samhällsfunktion eller
            ett bränsle hårt måste det finnas något att styra över till. För
            den tunga trafiken är detta fortfarande svårt. Därför skulle en
            sådan skatt drabba biobränsleproduktionen hårt. Först behövs det
            forskning och alternativ så att det finns något att styra över
            till.
          </note>
          <note type="speaker">
            Anf. 41 ANDERS YGEMAN (S) replik:
          </note>
          <note>
            Herr talman! Jag vill börja med att tacka Lena Ek för ett historiskt
            anförande här i kammaren. Jag tror faktiskt att jag aldrig har
            hört något statsråd ägna åtta minuter åt att vara så nöjd med
            den egna insatsen och komma med så få åtgärder när det gäller
            miljöproblem. Efter sju år med en borgerlig regering ökar utsläppen
            från trafiken. Ministerns slutsats: Vi måste fundera över trafiken.
            Bra!
          </note>
          <note>
            För två år sedan ville miljöministern snabbstarta elbilsförsäljningen.
            Nu ser vi resultatet. I oljelandet Norge säljs det fler elbilar
            på en vecka än det gjorts under hela Lena Eks ministertid. Oljelandet
            Norges mest sålda bil är en elbil. I Sverige finns det inte en
            enda elbil bland de 75 mest sålda bilarna.
          </note>
          <note>
            Regeringens mål är en fossilfri fordonsflotta. Trots det drivs
            95 procent av de nysålda bilarna på fossila drivmedel. Vad ska
            statsrådet göra för att bryta superfiaskot med elbilarna?
          </note>
          <note type="speaker">
            Anf. 42 Miljöminister LENA EK (C) replik:
          </note>
          <note>
            Herr talman! Det är väldigt roligt med riksdagsdebatter. Jag
            skulle önska att Stefan Löfven uttryckte sig som Anders Ygeman
            när det gäller miljöambitionen. Det har vi inte hört än, men det
            skulle vara väldigt kul.
          </note>
          <note>
            Senast ni socialdemokrater hade chansen att bestämma var klimatmålen
            4 procents minskning till 2020. Nu är det 40 procent. Jag kan
            gärna prata bilar; jag tycker att det väldigt kul och intressant
            med ny teknik, och för den delen gammal teknik som ska fasas ut.
            Men då ni styrde hade Sverige en fordonsflotta som var i klass
            med Albaniens när det gäller utsläpp. Så är det inte i dag. Det
            är en otrolig skillnad, och det beror naturligtvis på styrmedel.
          </note>
          <note>
            Jag skulle vilja att Anders Ygeman redogjorde för hur ni tänker
            er, ifall ni satsar på att vinna valet, miljöpolitiken och hur
            ni ska få ihop de tre budgetar som vi nu har läst och som är diametralt
            olika när det gäller ett hållbart regeringsalternativ.
          </note>
          <note type="speaker">
            Anf. 43 ANDERS YGEMAN (S) replik:
          </note>
          <note>
            Herr talman! Det hade varit klädsamt om miljöministern hade berättat
            att hon i riksdagen röstade på samma mål för utsläppen som Socialdemokraterna
            gjorde och att Moderaterna röstade för att man skulle öka utsläppen
            med 4 procent i stället för att angripa mig för de mål som Centerpartiet
            självt har röstat för. Det kanske hade hört till finhyfs.
          </note>
          <note>
            Min fråga rörde framtiden. Eftersom det inte nämndes en enda
            åtgärd i ministerns anförande undrade jag: Vad ska du göra för
            att bryta elbilsfiaskot? På en vecka i Norge säljs det fler elbilar
            än det gjorts i Sverige under hela din ministertid? Svaret var:
            Vad vill Socialdemokraterna?
          </note>
          <note type="speaker">
            Anf. 44 Miljöminister LENA EK (C) replik:
          </note>
          <note>
            Herr talman! Det är så enkelt att sitta i opposition. Det är
            därför jag tycker att ni ska fortsätta att sitta i opposition.
          </note>
          <note>
            Supermiljöbilspremien är övertecknad och har varit det, och den
            fungerar jättebra. Effektiviteten hos den bilflotta vi har går
            nedåt. Det vi har problem med är lastbilstrafiken, den tunga trafiken.
            Jag tycker att man även här får sära lite på argumenten. Frågan
            är: Hur ska vi kunna klara jobb, konkurrens och sysselsättning
            och samtidigt få ned utsläppen från den tunga trafiken? Då måste
            man faktiskt satsa på forskning och innovation först för att ha
            någonting att styra över till.
          </note>
          <note type="speaker">
            Anf. 45 JOHAN LÖFSTRAND (S) replik:
          </note>
          <note>
            Herr talman! Jag vill också tacka Lena Ek. Min fråga berör i
            stort sett samma område som Anders Ygemans.
          </note>
          <note>
            Det är väldigt lätt för regeringen att ställa upp många mål.
            Miljöministern beskriver med vackra ord allt som skulle kunna
            hända med målen till 2020 och 2030. Men det finns ingen politik.
            Ni når inte fram.
          </note>
          <note>
            Målet att ha en fossiloberoende fordonsflotta till 2030 är ett
            bra mål, men det finns ingen substans. I dag är det ett totalt
            fiasko. Man kan prata om fossilhaveriet. I dag drivs 95 procent
            av alla bilar som säljs i Sverige med fossila drivmedel. En bil
            finns i drift i ungefär 17 år. Hur ska miljöministern klara målet
            om en fossiloberoende fordonsflotta i ett framtidsperspektiv?
          </note>
          <note type="speaker">
            Anf. 46 Miljöminister LENA EK (C) replik:
          </note>
          <note>
            Herr talman! Det är roligt att Johan Löfstrand uppskattar de
            klimatmål som regeringen har satt upp och nu vill arbeta ivrigt
            för att vi ska nå dem. Det tycker jag är väldigt bra.
          </note>
          <note>
            Det mål som vi har satt upp, att ha en fossiloberoende fordonsflotta
            2030, är väldigt tufft. Det är svårt att nå det, naturligtvis.
          </note>
          <note>
            Vi får under hösten en utredning där vi hoppas att det ska komma
            ett antal bra förslag. Det jag kan konstatera hittills är att
            supermiljöbilspremien är övertecknad, att det säljs fler miljöbilar
            än förut, att de tyvärr fortfarande fossilberoende bilar som vi
            har i drift i Sverige är oerhört mycket effektivare än för sju
            år sedan, att koldioxidskatten har höjts och att vi gör historiska
            satsningar på järnväg. På så vis försöker vi plocka ihop en verktygslåda
            med verktyg som styr mot det här målet, som alliansregeringen
            har satt upp och som alliansregeringen kommer att se till att
            vi kommer att uppnå.
          </note>
          <note type="speaker">
            Anf. 47 JOHAN LÖFSTRAND (S) replik:
          </note>
          <note>
            Herr talman! 95 procent av alla bilar som säljs i dag är fossilt
            drivna. Regeringens politik driver fram dieselbilen som den nya
            innovationen av miljöbilen. Var det tanken? Statistiken är tydlig:
            Det är dieselbilen som är Alliansens nya miljöbil. Jag hoppas
            att ministern har större ambition än så.
          </note>
          <note>
            Min fråga återstår: Vilka förslag ska man lägga fram för att
            klara målet? Det är inte många år kvar.
          </note>
          <note type="speaker">
            Anf. 48 Miljöminister LENA EK (C) replik:
          </note>
          <note>
            Herr talman! Ja, det kommer förslag. Det kommer förslag så fort
            som utredningen är färdig. Vi har, tror jag, visat att vi menar
            allvar med detta. Däremot måste Socialdemokraterna få ihop sin
            miljöpolitik.
          </note>
          <note>
            Svavel- och kväveutsläppen från sjöfarten orsakar 50 000 för
            tidiga dödsfall per år i Europa, och ni har ett helt gäng riksdagsledamöter
            som tillsammans med Svenskt Näringsliv turnerar runt i svenska
            kommuner för att stoppa det historiska miljöbeslut som handlar
            om klimat, människors hälsa och Östersjön. Få ihop er miljöpolitik
            så klarar sig Sverige bättre!
          </note>
          <note type="speaker">
            Anf. 49 JENS HOLM (V) replik:
          </note>
          <note>
            Herr talman! Jag tycker att det är lite symtomatiskt att miljöministern
            måste sträcka sig till Uppsala, Stenungsund, Linköping och andra
            kommuner för att hitta konkreta och bra åtgärder för att minska
            utsläppen. Det stämmer att det i våra kommuner ofta görs ett fantastiskt
            arbete för att minska utsläppen. Men när man frågar kommun- och
            landstingspolitikerna svarar de nästan samfällt på frågan vad
            de vill ha: Vi vill ha stöd för att vi ska kunna fortsätta med
            det arbetet.
          </note>
          <note>
            Tidigare fanns det, Lena Ek, klimatinvesteringsprogram som var
            riktade till just kommuner och landsting för att man skulle kunna
            bygga ut biogasen, energieffektivisera, satsa på klimatinformation,
            fjärrvärme och så vidare. Det här har ni avskaffat, Lena Ek. Varför
            gjorde ni det när vi vet att man med hjälp av klimatinvesteringsprogrammen
            kunde minska utsläppen med ungefär en miljon ton varje år här
            i Sverige. Det avskaffade ni, varför?
          </note>
          <note type="speaker">
            Anf. 50 Miljöminister LENA EK (C) replik:
          </note>
          <note>
            Herr talman! Många sådana projekt som vi har i Sverige utvärderas
            av Riksrevisionen, Konjunkturinstitutet och så vidare. Utvärderingen
            av klimatinvesteringsprojektet Klimp visade att det var förfärande
            dåligt. Det gick inte till ny teknik, och det var dålig uppföljning.
            Konjunkturinstitutet konstaterade att det inte gick att säga att
            det ledde till någon förbättring alls.
          </note>
          <note>
            Då valde vi att i stället lägga pengar på åtgärder som vi vet
            fungerar – hos Energimyndigheten och Vinnova till exempel och
            på forskning. När utsläppen nu har gått ned med 20 procent visar
            det att den politiken levererar. Det gjorde inte Klimp, tyvärr.
          </note>
          <note type="speaker">
            Anf. 51 JENS HOLM (V) replik:
          </note>
          <note>
            Herr talman! Men det är du, Lena Ek, som pläderar för lokala
            investeringar för att minska utsläppen i våra kommuner. Samtidigt
            har du tagit bort de pengar som just gick till våra kommuner och
            landsting. Man har konstaterat att utsläppen minskade med ungefär
            en miljon ton varje år. Det har dock funnits en del brister i
            själva implementeringen av klimatinvesteringsprogrammet.
          </note>
          <note>
            Min fråga till dig är om inte du delar det grundläggande antagandet
            att det är bra med statliga pengar som vi kan dela ut till kommuner
            och landsting för att de just ska kunna fortsätta med det här
            arbetet.
          </note>
          <note type="speaker">
            Anf. 52 Miljöminister LENA EK (C) replik:
          </note>
          <note>
            Herr talman! Här kommer vi in på en större systemfråga i debatten.
            Tycker jag att det är bra med statliga pengar som vi delar ut?
            Ja, det kan det vara ibland, men jag tycker att miljöpolitiken
            måste hanteras av varje politisk nivå och varje politisk beslutsfattare
            i det här landet.
          </note>
          <note>
            Man kan ibland använda statliga pengar som jäst i degen eller
            för att trycka en teknik över tröskeln. Det är bra, och det har
            till exempel Energimyndigheten, Vinnova och våra miljöforskningsinstitut
            gjort. Där kan man söka pengar till detta. Men Klimp fungerade
            inte, tyvärr. Vi får göra på annat sätt.
          </note>
          <note type="speaker">
            Anf. 53 SARA KARLSSON (S) replik:
          </note>
          <note>
            Herr talman! Jag vill tacka miljöministern för det engagemang
            hon visar både här och annars.
          </note>
          <note>
            För ett par veckor sedan kunde vi ta del av miljöministerns projekt
            som hon har sjösatt tillsammans med andra internationellt för
            att övertyga företag och länder runt om i världen om att det är
            lönsamt att gå före i klimatarbetet. Det är mycket vällovligt
            och ett bra arbete, men det finns saker man behöver jobba mer
            med på närmare håll.
          </note>
          <note>
            Min fråga till miljöministern är: När tror hon att hon kommer
            att lyckas övertyga resten av regeringen och det statliga bolaget
            Vattenfall om detta?
          </note>
          <note type="speaker">
            Anf. 54 Miljöminister LENA EK (C) replik:
          </note>
          <note>
            Herr talman! Det är en väldigt intressant fråga. Jag tackar Sara
            Karlsson för den.
          </note>
          <note>
            Det är roligt att höra att de stödjande åtgärderna när det gäller
            klimat internationellt uppmärksammas här i kammaren, både det
            som handlar om kortlivade klimatgaser – Climate and clean air
            coalition – och New climate economy, som är ett forskningsprojekt
            för att visa nyttan med att gå före när det gäller miljöteknik.
          </note>
          <note>
            Vad gäller de statliga bolagen – det är viktigt att de gör sin
            del av arbetet – har finansmarknadsminister Peter Norman, på ett
            sätt som jag tycker är bra, alldeles nyligen sett till att det
            finns regler för de statliga bolagen som handlar om hållbarhetsstrategi
            och hållbarhetsmål. Det är ett nytt beslut. Det ska bli mycket
            intressant att se hur de statliga bolagen uppfyller de nya kraven
            från regeringen.
          </note>
          <note type="speaker">
            Anf. 55 SARA KARLSSON (S) replik:
          </note>
          <note>
            Herr talman! Jag tackar för svaret.
          </note>
          <note>
            Under de senaste åren, eller under den här regeringens mandatperiod,
            har vi sett hur Vattenfalls investeringar i fossil energi har
            ökat. Vi har ännu inte sett något konkret resultat av de nya reglerna,
            och vad jag förstår har de ännu inte påverkat något.
          </note>
          <note>
            Det här handlar om trovärdighet i det internationella arbetet.
            Hur bedömer Lena Ek att detta påverkar trovärdigheten i det arbete
            hon vill utföra, när det egna statliga bolaget styrs på detta
            sätt?
          </note>
          <note type="speaker">
            Anf. 56 Miljöminister LENA EK (C) replik:
          </note>
          <note>
            Herr talman! Besluten om Vattenfalls internationella engagemang
            fattades under den socialdemokratiska regeringen, och det var
            då utsläppen gick från noll till hundra.
          </note>
          <note>
            Det är naturligtvis en svår process att reversera eller ändra
            eftersom det är så långsiktiga beslut. Jag tror att en viktig
            del i detta är det arbete som finansmarknadsminister Peter Norman
            gör med hållbarhetsmål och hållbarhetsstrategier för de statliga
            bolagen. Nu är det upp till styrelserna att redovisa hur de följer
            regeringens beslut.
          </note>
          <note type="speaker">
            Anf. 57 ANITA BRODÉN (FP) replik:
          </note>
          <note>
            Herr talman! Jag vill tacka miljöministern för de många positiva
            exempel vi har fått ta del av här i dag: vad som görs nationellt,
            Natura 2000, kemikalier, utsläppsminskningar och förnybar energi,
            för att nämna några av dessa.
          </note>
          <note>
            Men Sverige lever inte enbart här och nu, utan vi lever nationellt
            och internationellt i en omvärld. Just nu framställs oftast Tyskland
            av oppositionen som det stora, lysande och positiva exemplet.
            Eftersom transporter har varit ett aktuellt tema här vill jag
            därför passa på att fråga: Vad innebär det besked vi fick i går
            vad gäller Tysklands urholkning av arbetet med EU:s planer i fråga
            om bilavgasreglerna?
          </note>
          <note type="speaker">
            Anf. 58 Miljöminister LENA EK (C) replik:
          </note>
          <note>
            Herr talman! Jag tackar Anita Brodén för frågan.
          </note>
          <note>
            Det var ett tufft miljöministerråd i Luxemburg i går. Dels skulle
            vi anta EU:s rådsslutsatser inför klimatförhandlingarna, vilket
            inte var helt lätt, dels handlade det om att bekräfta ett beslut
            om minskade utsläpp för personbilar. Den 95-gramsgräns som diskuterades
            i går sattes 2008 i EU-parlamentet och skulle nu bekräftas och
            hade bekräftats genom en förhandlingsomgång där parlamentet, kommissionen
            och ordförandeskapet Litauen var överens.
          </note>
          <note>
            Nu vill Tyskland skjuta upp införandet av de här reglerna och
            möjligen också mildra dem. Det skulle innebära att ett beslut
            som fattades första gången 2008 och som skulle gälla nya bilar
            från 2020 – tolv år senare – skjuts upp ytterligare fem år. Det
            är naturligtvis inte bra.
          </note>
          <note type="speaker">
            Anf. 59 ANITA BRODÉN (FP) replik:
          </note>
          <note>
            Herr talman! Jag tackar för informationen.
          </note>
          <note>
            Vi har snart COP 19 i Warszawa. Kommer detta besked och diskussionerna
            inom EU att försvaga vår position vad gäller att driva förhandlingarna
            i Warszawa? Som läget är nu är förväntningarna ganska låga, och
            därför gäller det att inte sänka dem utan tvärtom att EU är en
            kraft och motor i förhandlingarna.
          </note>
          <note type="speaker">
            Anf. 60 Miljöminister LENA EK (C) replik:
          </note>
          <note>
            Herr talman! Ja, jag tror att det är en riktig analys. Jag tror
            att det är ett problem.
          </note>
          <note>
            Klimatförhandlingarna i Warszawa, som blir de 19:e i ordningen,
            kommer att innehålla förberedelser inför att vi ska förhandla
            om världens stora klimatregim. Den ska vara klar om två år – ett
            slags FN-världsrekord i klimatförhandlingar – om det går, men
            det måste gå eftersom frågan är så viktig.
          </note>
          <note>
            Det är klart att när stora länder i Europa ägnar sig åt att vattna
            ur och skjuta upp den praktiska lagstiftning som ska ta Europa
            till de långsiktiga klimatmålen underminerar det trovärdigheten
            i den europeiska positionen.
          </note>
          <note type="speaker">
            Anf. 61 MATILDA ERNKRANS (S) replik:
          </note>
          <note>
            Herr talman! Jag vill understryka det Anders Ygeman sade tidigare
            i ett replikskifte: Det vore klädsamt av miljöminister Lena Ek
            om hon vidhöll att också Centerpartiet tyckte att vi skulle följa
            Kyotoprotokollet och att Sverige skulle ha ambitiösare mål, nämligen
            att vi skulle minska med 4 procent i stället för att öka med 4
            procent. Det tyckte Centerpartiet då, precis som den socialdemokratiska
            regeringen.
          </note>
          <note>
            Numera är det så att vi socialdemokrater under många år här i
            riksdagen har föreslagit tuffare mål och fler klimatåtgärder,
            år efter år, förslag som Centerpartiet – i stället för att stödja
            dem – har röstat ned. Det är en historik värd att tala om. Ni
            minskade Sveriges klimatutsläpp med 27 procent. Vi tycker att
            de ska minska med 40 procent, inhemskt.
          </note>
          <note>
            Klimatet och mänskligheten är förlorare på regeringens cementerande
            blockpolitik. Snälla miljöminister Lena Ek, erkänn det!
          </note>
          <note type="speaker">
            Anf. 62 Miljöminister LENA EK (C) replik:
          </note>
          <note>
            Herr talman! Jag tycker att ni socialdemokrater ska redovisa
            hur ni tänker samregera på miljöområdet med partier som till exempel
            vill höja skatten med 57 miljarder. Mycket av det handlar om skatter
            där det inte finns alternativ än och som gör det svårare att ta
            fram till exempel biobränsle, ur skogen men också till industrin
            eller till energi- och kraftvärmeverk.
          </note>
          <note>
            Jag tycker också att det är intressant att föra en ideologisk
            diskussion om hur olika styrmedel hanteras och vad man tänker.
            Står ni fortfarande för grön skatteväxling – sänkt skatt på arbete
            och höjd skatt på miljö – eller har ni valt en annan politik som
            handlar om höjningar på båda områdena?
          </note>
          <note type="speaker">
            Anf. 63 MATILDA ERNKRANS (S) replik:
          </note>
          <note>
            Herr talman! Jag vet faktiskt inte, miljöminister Lena Ek, om
            jag ska skratta eller gråta. Jag kan bara konstatera att socialdemokrater
            är vana att pragmatiskt samarbeta med flera olika partier över
            blockgränsen. Centerpartiet har en gång i tiden gjort det.
          </note>
          <note>
            Numera styrs miljöpolitiken av en stridshingst som inte väjer
            för något eller någon. Är det därför bra miljöförslag hamnar i
            papperskorgen, Lena Ek? Är det eftersträvansvärt?
          </note>
          <note type="speaker">
            Anf. 64 Miljöminister LENA EK (C) replik:
          </note>
          <note>
            Herr talman! Det finns ett val när det gäller miljöpolitiken.
            Antingen går man in på en miljöpolitik som handlar om regleringar
            och enbart höjda skatter eller också väljer man en miljöpolitik
            som jag gärna vill ha den, med morötter, information och kunskap
            och med en kontroll kombinerad med lagstiftning och vissa skatter,
            för att föra utvecklingen framåt. Men det ska vara skatter på
            områden där det finns alternativ att gå över till.
          </note>
          <note>
            Jag tycker också att det är viktigt att hålla uppe idén om grön
            skatteväxling, sänkt skatt på arbete särskilt för ungdomar och
            höjda miljöskatter.
          </note>
          <note type="speaker">
            Anf. 65 JAN LINDHOLM (MP) replik:
          </note>
          <note>
            Herr talman! Det passar väldigt bra: Miljöministern sade att
            hon vill ha en miljöpolitik där man med information och morötter
            får folk att välja rätt, och hon började med att uppmuntra dem
            som sorterar rätt och gör miljövänliga val. Jag tror att det är
            viktigt att man har tydliga signaler, tydliga besked, tydliga
            spelregler, så att man vet vilka val som gäller.
          </note>
          <note>
            Johan Löfstrand frågade tidigare vilka verktyg som regeringen
            avser att använda för att till år 2030 nå målet om en fossiloberoende
            fordonsflotta. Jag tror att de som står i begrepp att köpa en
            bil i dag – en bil har en genomsnittsålder på 16–17 år – är väldigt
            intresserade av att veta vad en fossiloberoende bil är. Kan vi
            få veta det?
          </note>
          <note type="speaker">
            Anf. 66 Miljöminister LENA EK (C) replik:
          </note>
          <note>
            Herr talman! Tack för frågan, Jan!
          </note>
          <note>
            Exakt vad det är ska väl den utredare som nu sitter tala om.
            Det finns lite olika diskussioner runt detta.
          </note>
          <note>
            Styrsignalen för den enskilde konsumenten eller det enskilda
            företaget är att Sverige ska ha en fossiloberoende fordonsflotta
            år 2030. Att det finns och att det diskuteras är väldigt tydligt.
          </note>
          <note>
            Det vi har gjort under tiden är att jobba med skattemedel men
            också att jobba med det som jag tror förbättrar utsläppsstatistiken
            redan nästa år, att öka inblandningen av alternativa bränslen
            i de fossila bränslena. Det är en åtgärd som den vanliga konsumenten
            egentligen inte ens märker av men som ändå innebär ett steg framåt
            mot målet.
          </note>
          <note>
            På det viset försöker vi kombinera olika åtgärder för att till
            år 2030 nå ända fram. Det kommer att kräva ganska mycket uppfinningsrikedom
            och ny teknik. Men jag tycker att det är bra med höga och ambitiösa
            mål inom klimatpolitiken, och det hoppas jag att också Jan Lindholm
            tycker.
          </note>
          <note type="speaker">
            Anf. 67 JAN LINDHOLM (MP) replik:
          </note>
          <note>
            Herr talman! Självklart tycker jag att det är bra med höga mål.
            Men jag tror också att det är viktigt för den som ska göra en
            stor investering – för en privatperson är ju inköp av en privat
            bil en av de största investeringar man gör – att veta vad som
            gäller. Självklart är det bra att man genom att utveckla bränslena
            kan göra att de bilar som är fossilberoende kan ha mindre fossil
            energi.
          </note>
          <note>
            Den fråga som man då måste ställa är: Vad kommer att hända med
            den fossilberoende bilen den 1 januari 2030?
          </note>
          <note type="speaker">
            Anf. 68 Miljöminister LENA EK (C) replik:
          </note>
          <note>
            Herr talman! Jag hoppas att de flesta ska vara utfasade i god
            tid innan, att människor ska välja att åka kollektivtrafik, att
            den ska vara så utbyggd som möjligt och att mycket av de stora
            tåginvesteringar som vi har fattat beslut om ska finnas på plats
            för den enskilde. Det gäller både Stockholm och Göteborg, och
            det gäller också de långa transportsträckorna och till exempel
            Ostlänken. Jag hoppas också att vi har kunnat utveckla elbilen
            och elbilsnätet, att vi har biogas som ett alternativ men faktiskt
            också att vätgas är på väg fram.
          </note>
          <note>
            Det kommer att kräva mycket av det svenska samhället, men jag
            tror att det är den enda vägen för att kombinera god miljö och
            konkurrenskraft.
          </note>
          <note type="speaker">
            Anf. 69 IRENE OSKARSSON (KD) replik:
          </note>
          <note>
            Herr talman! Tack, miljöministern, för ett anförande som andades
            framtidstro, hopp och optimism. Det är vad vi måste ha i de svåra
            frågorna. Domedagspredikningar hjälper oss inte fram.
          </note>
          <note>
            Det jag skulle vilja att miljöministern ger några ytterligare
            kommentarer och reflexioner kring är just framtiden, det vill
            säga våra barns och ungas möjligheter att växa upp utan att bli
            påverkade av kemikalier, gifter med mera.
          </note>
          <note>
            Jag vet att miljöministern har jobbat med det internationellt
            och här hemma i Sverige och driver på processen. Men jag tror
            att vi skulle må väl av att få det utvecklat och se vart vårt
            gemensamma arbete måste leda, för det är ändå där som framtiden
            finns.
          </note>
          <note type="speaker">
            Anf. 70 Miljöminister LENA EK (C) replik:
          </note>
          <note>
            Herr talman! Tack, Irene Oskarsson, för att du tar upp den frågan
            i debatten. Vi har ju ännu inte diskuterat den i den här miljödebatten.
            Det är ändå ett av våra största miljöproblem.
          </note>
          <note>
            I den europeiska kemikalielagstiftningen finns nu över 10 000
            unika ämnen registrerade. Det finns 41 000 ansökningar inlämnade
            för gränsvärden och hantering av de här ämnena. Kandidatförteckningen
            för farliga ämnen fylls ständigt på.
          </note>
          <note>
            Det är den ena delen, att med svensk forskning och även anslag
            till svensk forskning försöka bidra till att fler farliga ämnen
            kommer in i systemet. Det kräver mycket jobb och mycket pengar.
            Men vi lägger mycket kraft på det.
          </note>
          <note>
            Det andra är vår svenska strategi för en giftfri vardag, med
            sikte på att först skydda våra barn, eftersom de är mest känsliga.
            Där anslår vi pengar till både forskning och utveckling, och vi
            försöker faktiskt att fronta EU-kommissionen för att få införa
            de förbud som vi vill ha när det gäller till exempel hormonstörande
            kemikalier.
          </note>
          <note type="speaker">
            Anf. 71 IRENE OSKARSSON (KD) replik:
          </note>
          <note>
            Herr talman! Tack, miljöministern, för det svaret och för den
            fortsatta kampen i det här sammanhanget! Det är ju precis vad
            det handlar om: en kamp för att våra barn ska få växa upp i ett
            sammanhang som är fritt från gifter.
          </note>
          <note>
            I detta ligger också det som är viktigt och som miljöministern
            påtalade men som jag tror kan utvecklas ytterligare, nämligen
            hur vi ska få kunskapen att förmedlas ut till våra unga och deras
            föräldrar.
          </note>
          <note type="speaker">
            Anf. 72 Miljöminister LENA EK (C) replik:
          </note>
          <note>
            Herr talman! Det är naturligtvis svårt. Men det vi försöker göra
            nu är att se till att de som har ansvar för upphandling till skola,
            förskola, sjukvård och så vidare verkligen handlar upp rätt saker
            och inte i onödan handlar upp produkter som innehåller gifter.
            Vi försöker visa hur man ska kunna giftsanera till exempel förskolor.
            Vi har vår strategi för giftfri vardag. Vi har branschdialoger
            beträffande till exempel leksaker och textilier, för att kombinera
            med frivilliga åtgärder.
          </note>
          <note type="speaker">
            Anf. 73 JOHAN HULTBERG (M):
          </note>
          <note>
            Herr talman! Jordens klimat blir allt varmare, och människans
            påverkan är huvudorsaken. Den slutsatsen konfirmerades ännu en
            gång av FN:s klimatpanel, IPCC, när den presenterade sin femte
            utvärderingsrapport häromveckan.
          </note>
          <note>
            Klimatutmaningen kräver precis som många andra miljöutmaningar
            internationellt samarbete. Bara tillsammans med andra kan vi på
            allvar ta oss an klimatutmaningen, även om vad vi som enskilt
            land gör också spelar stor roll.
          </note>
          <note>
            Sverige är och ska vara ett föregångsland inom klimat och hållbarhet.
            Genom att vi har lyckats minska våra utsläpp med 20 procent sedan
            1990, samtidigt som vår bnp har ökat med omkring 60 procent, sänder
            vi ett viktigt och hoppfullt budskap till vår omvärld: Det går
            att minska utsläppen utan att ge upp ambitionerna om ekonomisk
            tillväxt, välstånd och välfärd.
          </note>
          <note>
            Hoppfullt är också i viss mån beskedet från IPCC: Trots stigande
            utsläpp globalt och trots världssamfundets oförmåga att komma
            överens i de internationella förhandlingarna finns fortfarande
            chansen att hejda den globala uppvärmningen vid två grader. Då
            krävs dock omfattande och ihållande minskningar av utsläppen.
            Därför är det viktigt att arbetet för att nå ett globalt klimatavtal
            med ambitiösa utsläppsminskningar fortsätter. I det arbetet är
            Sverige och Sveriges miljöminister pådrivande.
          </note>
          <note>
            Herr talman! Under denna debatt tänkte jag dock inte fastna i
            diskussioner om de internationella klimatförhandlingarna utan
            i stället tala om en betydligt mer konkret och vardagsnära fråga
            som dock samtidigt är global och mycket viktig för såväl klimatet
            som vår havsmiljö. Jag tänkte lyfta problemet med matsvinn.
          </note>
          <note>
            År 2050 beräknas jordens befolkning överstiga nio miljarder människor.
            För att föda en växande befolkning krävs därför en kraftig ökning
            av vår livsmedelsproduktion men också att vi bättre tar till vara
            de livsmedel som vi producerar. FAO, alltså FN:s livsmedels- och
            jordbruksorganisation, uppskattar att en tredjedel av alla livsmedel
            som produceras försvinner genom livsmedelskedjan. 1,3 miljarder
            ton livsmedel går förlorade varje år.
          </note>
          <note>
            Någon tänker kanske att matsvinnet främst är någonting som är
            förknippat med låginkomstländer. Så är dock inte fallet. Matsvinnet
            sker i såväl hög- som låginkomstländer. Men var i kedjan svinnet
            uppstår varierar dock.
          </note>
          <note>
            I Sverige och andra höginkomstländer är det ofta i slutet av
            kedjan som svinnet uppstår, alltså att det är vi som enskilda
            konsumenter som bär det stora ansvaret. En normal svensk beräknas
            slänga 72 kilo mat per år, eller ungefär var fjärde eller var
            femte matkasse som vi bär hem. Detta är ett enormt resursslöseri
            och bidrar till en stor och helt onödig miljö- och klimatpåverkan.
          </note>
          <note>
            Inte sällan möter jag människor som känner frustration i klimatfrågan.
            Jag delar denna frustration. Globalt händer det för lite, och
            omställningen går för långsamt. I Sverige går dock utvecklingen
            i rätt riktning. Men vi kan och behöver göra mer som land och
            som individer.
          </note>
          <note>
            Matsvinnet är en mycket konkret fråga där man som enskild utan
            stora uppoffringar och utan att radikalt förändra sin livsstil
            kan göra en rejäl insats samtidigt som man också spar en rejäl
            slant. Det finns mängder av enkla och konkreta knep för att minska
            sitt matsvinn. Man kan planera sina inköp bättre och sänka temperaturen
            i kylen någon eller några grader.
          </note>
          <note>
            Men det är viktigt att öka och sprida kunskapen om det onödiga
            matsvinnet och vad som kan göras för att minska det. Därför är
            det bra att regeringen har gett Livsmedelsverket i uppdrag att
            sprida information och goda exempel. I dag vet sex av tio inte
            ens skillnaden mellan bäst-före-dag och sista förbrukningsdag,
            vilket understryker betydelsen av att just sprida kunskap.
          </note>
          <note>
            Som moderat vill jag att individen ska vara fri att göra egna
            val. Men att göra bra och medvetna val kräver kunskap. Det är
            svårt att göra det när en produkts miljökostnad kanske inte avspeglas
            i priset. Därför ser jag att inte minst skolan och hemkunskapsämnet
            är viktiga. Hem- och konsumentkunskapen befinner sig tyvärr i
            en strykklass. Det är det ämne som har minst antal undervisningstimmar.
            På knappt 40 timmar per år ska våra elever lära sig att flytta
            hemifrån, att undvika att fastna i skuldfällan och hur man agerar
            för ett hållbart samhälle. Jag anser därför att hållbarhetsfrågorna
            borde ges en större plats i skolan och att hemkunskapsämnet borde
            utökas och ges fler undervisningstimmar.
          </note>
          <note>
            Dagligvaruhandeln har också ett ansvar för matsvinnet. Dels handlar
            det om att minska svinnet i butikerna, dels handlar det om att
            hjälpa oss som konsumenter att faktiskt inte handla mer än vi
            behöver. Därför bör butikerna bli mer restriktiva med så kallade
            flerköpserbjudanden som många gånger leder till att vi som konsumenter
            lockas att köpa mer än vad vi behöver.
          </note>
          <note>
            Ett annat konkret exempel är att butikerna borde se över förpackningarnas
            storlek. Sverige har en mycket stor andel singelhushåll, inte
            minst här i Stockholm. Trots det finns det ofta bara stora förpackningar
            att tillgå. Jag uppmanar branschen att sluta en branschöverenskommelse
            om att minska matsvinnet. En sådan finns redan i Storbritannien
            och kan tjäna som inspiration.
          </note>
          <note>
            En kunskapsoffensiv mot matsvinnet behövs. Maten som slängs i
            Sverige motsvarar utsläppen från över en halv miljon bilar. Det
            är onödigt, eller hur?
          </note>
          <note type="speaker">
            Anf. 74 JENS HOLM (V) replik:
          </note>
          <note>
            Herr talman! Johan Hultberg ägnade den största delen av sitt
            anförande åt matsvinnet. Det är inget fel med det. Det är en viktig
            fråga. I koldioxidekvivalenter uppgår den mat som vi slänger till
            nästan två miljoner ton utsläpp av växthusgaser varje år.
          </note>
          <note>
            Men vi sitter i en politisk församling du och jag, Johan. Det
            som du tog upp om bäst-före-dag och sista förbrukningsdag, mer
            hemkunskap i skolan och att man ska uppmana butikerna att ha mindre
            förpackningar och vara mer restriktiva med flerköpserbjudanden
            är jättebra. Men är det någonting som Moderaterna driver politiskt?
            Vilka av de saker som jag nu tog upp – det var en direkt referens
            till ditt anförande – har Moderaterna lagt fram konkreta förslag
            om, så att vi kan driva politik kring dem och så att det inte
            bara blir fromma uppmaningar och förhoppningar?
          </note>
          <note type="speaker">
            Anf. 75 JOHAN HULTBERG (M) replik:
          </note>
          <note>
            Herr talman! Jag tycker att en av mina uppgifter som politiker
            är att adressera problem och att uppmärksamma samhällsutmaningar,
            oavsett om de är stora eller små. Detta är en fråga som är mycket
            konkret och som är ett tydligt exempel på vad man som enskild
            person kan göra för att faktiskt se till att leva ett något mer
            hållbart liv. Det är någonting som jag upplever att många efterfrågar.
            Man tycker ibland att debatten blir för avlägsen och på en för
            aggregerad nivå.
          </note>
          <note>
            I den allmänpolitiska debatten här har vi som enskilda ledamöter
            möjlighet att lite mer lyfta fram vad hjärtat just för stunden
            kanske brinner för och är fullt av.
          </note>
          <note>
            Vi har anledning att återkomma till den verkligt stora debatten
            om budgeten och så vidare längre fram under riksdagens arbete
            i höst. Men när det gäller dessa frågor har jag personligen motionerat
            till exempel om att man ska utöka antalet undervisningstimmar
            i hemkunskapsämnet som en liten konkret åtgärd för att bidra till
            detta.
          </note>
          <note>
            Som jag sade har regeringen fokuserat och satsat på dessa frågor
            genom att ge ett särskilt regeringsuppdrag till Livsmedelsverket.
          </note>
          <note type="speaker">
            Anf. 76 JENS HOLM (V) replik:
          </note>
          <note>
            Herr talman! Anledningen till att jag tar upp detta är att jag
            anser att minskade utsläpp från livsmedelssektorn är något otroligt
            viktigt, inte minst från animaliesektorn som står för den största
            delen.
          </note>
          <note>
            När det kommer till matsvinnet tror jag ungefär som du, Johan,
            att det är mycket svårt att hitta politiska styrmedel för att
            komma till rätta med matsvinnet. Det är otroligt viktigt, men
            det är mycket svårt att driva det från denna församling. Det var
            därför som jag var nyfiken på att få veta vilka konkreta politiska
            förslag som ni har lagt fram.
          </note>
          <note>
            Men jag skulle vilja passa på att fråga följande: Vilka andra
            konkreta nya åtgärder föreslår Moderaterna för att utsläppen ska
            minska här i Sverige?
          </note>
          <note type="speaker">
            Anf. 77 JOHAN HULTBERG (M) replik:
          </note>
          <note>
            Herr talman! På 30 sekunder hinner man inte presentera en hel
            budget. Men Alliansen har en sammanhängande miljö- och klimatpolitik
            som successivt levererar utsläppsminskningar. Lena Ek gav en exposé
            av mycket av det som händer runt om i Sverige och som leder till
            minskade utsläpp.
          </note>
          <note>
            I budgeten tar vi ytterligare kliv inom flera olika miljöområden.
            Inte minst ser vi nu en snabb utveckling av den förnybara energiproduktionen.
            Vi satsar också stort på att ta fram morgondagens lösningar. Sverige
            är ett av de länder i världen som satsar absolut mest på forskning
            och utveckling.
          </note>
          <note type="speaker">
            Anf. 78 HELENA LEANDER (MP) replik:
          </note>
          <note>
            Herr talman! Jag tycker att det är helt rätt att Johan Hultberg
            lyfter fram frågan om matsvinnet. Om hela världens befolkning
            ska kunna äta sig mätt också i framtiden utan att matproduktionen
            går ut över miljön, vare sig klimatet eller biologisk mångfald,
            måste vi slösa mindre. Vi måste slänga mindre mat, men vi måste
            också hushålla bättre med marken. Vi vet att det går åt mindre
            mark, energi och utsläpp om vi äter mer vegetariskt och mindre
            kött.
          </note>
          <note>
            Det intressanta är inte att Johan Hultberg tar upp matsvinnet
            utan att ansvaret så tydligt hamnar på alla andra än just politikerna.
            Det fanns visserligen några idéer här om att Livsmedelsverket
            skulle informera mer. Även hans anförande här blir någon form
            av informationsstund för tv-tittarna. Men jag tror ändå att vi
            som politiker måste ta ett lite större ansvar än så.
          </note>
          <note>
            Det var spännande att Johan Hultberg lyfte fram att ett problem
            i sammanhanget är att det är svårt att göra medvetna val när en
            varas miljöpåverkan inte speglas i priset. Hur skulle det vara
            om man lät det göra det, till exempel genom att använda klimatskatter?
          </note>
          <note type="speaker">
            Anf. 79 JOHAN HULTBERG (M) replik:
          </note>
          <note>
            Herr talman! Jag har i tidigare debatter här i riksdagen, då
            vi har talat specifikt om till exempel klimatpolitiken, lyft fram
            grunderna för en effektiv klimatpolitik som jag ser på det och
            som alliansregeringen ser på det. Då handlar det mycket om att
            just sätta ett pris på utsläpp. Det är det som vi har gjort i
            Sverige, och det är det som har gjort att vi i Sverige relativt
            sett har varit oerhört framgångsrika med att minska våra utsläpp.
            Det är tack vare att vi har världens högsta koldioxidskatt. Det
            är tack vare att vi nu har fått till ett system som lämnar mycket
            i övrigt att önska men som ändå internationellt inom EU sätter
            ett pris på utsläpp genom EU:s handel med utsläppsrätter. Dessa
            styrmedel vill jag och Alliansen fortsätta att utveckla, inte
            minst handeln med utsläppsrätter eftersom det är ett system som
            skapar konkurrensneutralitet inom unionen.
          </note>
          <note>
            Det som är utmaningen när vi talar om miljöskatter är att risken
            när Sverige springer före alltför snabbt och alltför långt är
            att vi tvingar ut vår industri till andra länder och inte minskar
            utsläppen utan bara flyttar dem.
          </note>
          <note>
            Jag vill föra en politik som gör skillnad på riktigt och som
            inte bara flyttar utsläppen.
          </note>
          <note type="speaker">
            Anf. 80 HELENA LEANDER (MP) replik:
          </note>
          <note>
            Herr talman! Det är för att komma till rätta med dessa konkurrensproblem
            som vi har EU:s utsläppshandel för industrin. Det var lite sorgligt
            när ett gäng moderater röstade mot de förslag som fanns om att
            stärka den. Men där tror jag att det har blivit ändring. Jag ser
            fram emot att Moderaterna nu kommer att jobba helhjärtat för att
            skärpa utsläppshandeln. Det behövs verkligen.
          </note>
          <note>
            Vi har också en sektor som står utanför detta. För att ta ett
            exempel handlar det om maten, transporter och så vidare. Här är
            frågan: Har vi gjort allt vi behöver göra, eller finns det fortfarande
            problem på dessa punkter när det gäller klimatet? Om ni tycker
            det, vilka andra åtgärder vill ni vidta i så fall?
          </note>
          <note type="speaker">
            Anf. 81 JOHAN HULTBERG (M) replik:
          </note>
          <note>
            Herr talman! Vi står inför jätteutmaningar. Inte minst transportsektorn
            är en sådan, där Sverige har väldigt långt kvar att gå innan vi
            har nått vårt mål om en fossiloberoende fordonsflotta. Därför
            har vi tagit ett helhetsgrepp genom att tillsätta utredningen,
            som förhoppningsvis ska leverera bra förslag på vad vi kan göra
            på det området.
          </note>
          <note>
            När det gäller EU ETS är det väl ändå så att den diskussion som
            har varit, och som har gjort att några av mina partikolleger har
            röstat på ett annat sätt än det vi har kommit överens om här,
            handlar om att man inte vill rucka på grundprincipen att priset
            ska sättas på en marknad och inte av klåfingriga politiker.
          </note>
          <note type="speaker">
            Anf. 82 MATILDA ERNKRANS (S) replik:
          </note>
          <note>
            Herr talman! Vi socialdemokrater har sagt att vi vill att Sverige
            ska ha lägst arbetslöshet i hela EU till 2020. Det betyder att
            vi måste klara av att plocka fram de nya hållbara jobben och göra
            befintliga jobb mer hållbara. Det kräver samverkan, samstämmighet
            och långsiktighet.
          </note>
          <note>
            Nu hörde vi Johan Hultbergs anförande, vilket återigen var ett
            anförande av miljömoderaten Johan Hultberg. Han lassade fram en
            massa förslag som inte kommer att bli någon verklig politik, för
            det var varken Moderaternas eller alliansregeringens förslag.
            Det finns dock ett moderat förslag som ni faktiskt har antagit
            på er stämma, nämligen att diesel ska beskattas som energimängd.
            Det kommer att höja priset för svenska lastbilar. Utländska lastbilar
            kan tanka fullt i Danmark och sedan köra in i Sverige, men för
            svenska lastbilar och den svenska åkerinäringen kommer det att
            höja priset rätt markant.
          </note>
          <note>
            Det finns andra förslag som kan innehålla både hållbara jobb,
            miljökrav och framtidsfokus. Vad säger Hultberg om det?
          </note>
          <note type="speaker">
            Anf. 83 JOHAN HULTBERG (M) replik:
          </note>
          <note>
            Herr talman! Ja, det är alldeles riktigt att vi strävar efter
            en beskattning som är mer likartad oavsett vad det är för drivmedel.
          </note>
          <note>
            Sedan är det precis som Matilda Ernkrans säger: Det finns utmaningar
            med skattesystemet, och när man höjer en skatt i Sverige finns
            det alltid en risk att det får negativa konsekvenser genom att
            utsläppen flyttar utomlands eller att man snedvrider konkurrensen.
            Det är därför vi till exempel tycker att det vore fel att chockhöja
            skatterna i Sverige för svenskt företagande och svenskt näringsliv,
            vilket Socialdemokraterna, Vänstern och Miljöpartiet är överens
            om. Det är egentligen det enda ni är överens om: att chockhöja
            skatterna på jobb och företagande i Sverige.
          </note>
          <note>
            Det här är en fråga vi diskuterar. Det vi har diskuterat färdigt
            är kilometerskatten. Den säger vi blankt nej till; vi vill inte
            ha några straffskatter på avstånd. Däremot vill vi ha effektiva
            skatter för att kunna minska utsläppen.
          </note>
          <note type="speaker">
            Anf. 84 MATILDA ERNKRANS (S) replik:
          </note>
          <note>
            Herr talman! När det gäller diesel tycker alltså Moderaterna
            att de svenska lastbilarna och den svenska åkerinäringen ska få
            betala ett rejält högre pris när de kör sina transporter genom
            Sverige, medan andra åkare kan tanka billigt i Danmark och köra
            in i landet. Ni säger dock blankt nej till en vägslitageavgift
            som faktiskt drabbar alla åkare lika. Det visar väl i allra högsta
            grad på inkonsekvensen i moderat miljöpolitik.
          </note>
          <note type="speaker">
            Anf. 85 JOHAN HULTBERG (M) replik:
          </note>
          <note>
            Herr talman! Vad Socialdemokraternas så kallade vägslitageavgift
            med all önskvärd tydlighet visar är att man vill straffbeskatta
            avstånd. Man vill straffbeskatta landsbygden och inte minst en
            näring som är oerhört viktig för svensk ekonomi, för jobben, för
            landsbygden och för omställningen av vårt samhälle, nämligen skogsindustrin.
            Det går inte att bygga järnväg ända ut på hygget, och därför tycker
            vi att det är bokstavligt talat korkat att införa en sådan skatt.
          </note>
          <note>
            Vad Moderaterna alltid kommer att verka för är att miljöskatterna
            inte ska bidra till ett högre skattetryck. Vi kommer i stället
            att fortsätta den gröna skatteväxling Alliansen har påbörjat.
          </note>
          <note type="speaker">
            Anf. 86 JOHAN LÖFSTRAND (S) replik:
          </note>
          <note>
            Herr talman! Jag tycker att det var spännande att lyssna på Johan
            Hultbergs anförande om matsvinnet. Jag tycker att Johan Hultberg
            har en god ambition, men jag måste hålla med min kollega Matilda
            Ernkrans om att det är väldigt svårt att veta vem det är som talar.
            I den moderata politiken verkar nämligen ambitionen kring matsvinnet
            inte vara speciellt stor.
          </note>
          <note>
            Jag håller också med Helena Leander om att de förslag Johan Hultberg
            lyfte fram bygger väldigt mycket på att individen ska ta eget
            ansvar. Det var en uppräkning av vad man skulle ge för uppmaningar
            till branschen och så vidare. Vi sitter dock faktiskt här som
            politiska företrädare. Var finns styrmedlen som kan göra att matsvinnet
            minskar? Var finns styrmedlen som gör att det matsvinn som finns
            i stället blir återvinning på ett så klokt sätt som möjligt, och
            hur ska vi göra för att lyckas med det här politiskt – inte bara
            uppmana?
          </note>
          <note type="speaker">
            Anf. 87 JOHAN HULTBERG (M) replik:
          </note>
          <note>
            Herr talman! Jag tror att man, precis som Jens Holm var inne
            på i sitt replikskifte, ska vara ganska ödmjuk i frågan och inse
            att alla miljöproblem eller samhällsproblem inte går att lagstifta
            bort i Sveriges riksdag. Det kräver beslut på olika nivåer i det
            politiska systemet, men också att vi som enskilda individer tar
            vårt ansvar. Det är kanske någonting som skiljer Moderaterna och
            Socialdemokraterna åt, att jag som moderat betonar det individuella
            ansvaret. Det är möjligt att det är på det viset, men inte desto
            mindre är det sant.
          </note>
          <note>
            När det gäller styrmedel lyfte jag fram behovet av kunskap. Jag
            tror att mycket av de här frågorna handlar om just kunskap, och
            därför är det bra att regeringen har gett Livsmedelsverket i uppdrag
            att sprida kunskap och genomföra åtgärder som kan minska det onödiga
            matsvinnet. Jag lanserade några ytterligare idéer som skulle kunna
            bidra till det.
          </note>
          <note type="speaker">
            Anf. 88 JOHAN LÖFSTRAND (S) replik:
          </note>
          <note>
            Herr talman! Jag håller med Johan Hultberg; många av de förslag
            du rabblade upp är bra, och jag tror precis som du säger att det
            behövs flera verktyg för att vi ska lösa denna ganska komplexa
            fråga.
          </note>
          <note>
            Det som är sorgligt är dock att de verktyg som tidigare faktiskt
            har gett resultat, till exempel konsumentupplysning, får stryka
            på foten. Konsumentpolitiken har de senaste åren varit i stort
            sett obefintlig. Den avfallsutredning som har lämnats har väl
            i stort sett kastats i papperskorgen eller åtminstone skjutits
            på framtiden. Borde man inte ha använt de verktyg som finns?
          </note>
          <note type="speaker">
            Anf. 89 JOHAN HULTBERG (M) replik:
          </note>
          <note>
            Herr talman! Konsumentupplysning är företrädesvis en kommunal
            angelägenhet, så det får väl både du och jag prata med våra kolleger
            ute i kommunerna om i så fall, Johan.
          </note>
          <note>
            När det gäller avfallsutredningen är den framlagd till regeringen.
            Den är minst sagt komplicerad – departementet har översköljts
            av remissvar som pekar i alla möjliga riktningar. Därför är det
            viktigt att noga gå igenom remisserna innan vi lägger fram en
            proposition, så att vi får en väl genomarbetad proposition som
            förhoppningsvis kan få ett brett stöd i Sveriges riksdag.
          </note>
          <note type="speaker">
            Anf. 90 PYRY NIEMI (S) replik:
          </note>
          <note>
            Herr talman! Kul att Johan Hultberg talar om matsvinn!
          </note>
          <note>
            I helgen fick vi veta att Centerpartiet har gjort en kovändning,
            milt uttryckt, när det gäller ursprungsmärkning av helt och processat
            kött. Det är mycket intressant efter att landsbygdsministern gång
            efter gång sagt att man inte kan ställa sig bakom kommissionens
            förslag. Nu har kommissionen gått ut och sagt att man vill slopa
            kravet på födelseland. Centerpartiet vill att det ska vara med,
            och vi är väldigt tacksamma för det. Vi socialdemokrater har nämligen
            drivit frågan under hela processen och känner oss stärkta av att
            det finns åtminstone ett regeringsparti som tycker som vi i den
            här frågan. Det är bra.
          </note>
          <note>
            Min fråga till Johan Hultberg är: Vad anser Moderaterna om att
            ha ursprungsmärkning på helt och processat kött?
          </note>
          <note type="speaker">
            Anf. 91 JOHAN HULTBERG (M) replik:
          </note>
          <note>
            Herr talman! Moderaterna har alltid ställt sig positiva till
            en ursprungsmärkning. Däremot har vi inte alltid sagt att det
            ska vara obligatoriskt – att det är någonting som ska vara lagstiftat.
            Jag tror nämligen att det är viktigt att märkningsfrågor främst
            drivs av ett konsumentintresse.
          </note>
          <note>
            Vi har sett att de förslag som har kommit inte minst från kommissionen,
            och kanske framför allt efter att EU-parlamentet har varit inne
            och pillat i förslagen, har varit minst sagt krångliga.
          </note>
          <note>
            Det är förslag som, om de hade blivit verklighet, hade inneburit
            närmast att man som konsument hade fått med en bipacksedel när
            man köpt sin lasagne. Jag vet inte riktigt om det är någonting
            som hade varit positivt.
          </note>
          <note>
            Vi för gärna en fortsatt diskussion om i vilken utsträckning
            det ska vara ursprungsmärkning, men framför allt vill vi stödja
            mer av frivillig märkning utifrån konsumenternas intressen.
          </note>
          <note type="speaker">
            Anf. 92 PYRY NIEMI (S) replik:
          </note>
          <note>
            Herr talman! Jag tolkar det som att det finns en ganska tydlig
            spricka i regeringen i frågan. Jag tolkar också in i Johan Hultbergs
            resonemang att man egentligen inte är intresserad av obligatorisk
            ursprungsmärkning utan vill lägga över allt på konsumenterna.
            Det tycker jag är synd, för det här är i högsta grad en process
            som ska genomgå hela kedjan, från tillverkning till att konsumenterna
            får produkterna på sitt bord. Jag beklagar detta, och jag synar
            korten och ser att regeringen inte är överens i frågan.
          </note>
          <note type="speaker">
            Anf. 93 JOHAN HULTBERG (M) replik:
          </note>
          <note>
            Herr talman! Pyry Niemi synar inte korten. Han gör fria tolkningar.
          </note>
          <note>
            Alliansen, till skillnad från Socialdemokraterna och de andra
            oppositionspartierna, talar sig samman, landar i gemensamma ställningstaganden
            och för en gemensam linje. Så kommer vi också att göra i de här
            frågorna.
          </note>
          <note>
            Vad som har varit viktigt för hela regeringen och hela Alliansen
            är just att vi inte ska införa regler som innebär ett enormt regelkrångel
            för till exempel småskaliga svenska charkuteriföretag, utan vi
            ska ha ett regelverk som gör det enkelt att vara företagare i
            Sverige och som gör att vi får mer företagande på landsbygden.
          </note>
          <note type="speaker">
            Anf. 94 JAN LINDHOLM (MP) replik:
          </note>
          <note>
            Herr talman! I likhet med övriga talare tycker jag att det var
            intressant att Johan Hultberg valde att använda sina sex minuter
            till att tala om livsmedelssvinn. Det ligger i alla fall väldigt
            nära det man brukar kalla för livsstilsfrågor, och jag tycker
            att det är väldigt intressant. Jag tror att om vi ska klara miljö-
            och klimatutmaningarna är detta ett oerhört viktigt område.
          </note>
          <note>
            Därför har jag en tydlig fråga till Johan Hultberg. Jag skrev
            upp att du klart och tydligt sade att man inte ska köpa mer än
            man behöver. Gäller detta budskap även annat än mat?
          </note>
          <note>
            Alla vi politiker träffar mycket folk och diskuterar olika saker,
            och det händer att jag kommer i diskussion om just de här frågorna.
            Då händer det rätt ofta att jag får en rätt intressant kommentar.
            Många säger: Därför att jag kan.
          </note>
          <note type="speaker">
            Anf. 95 JOHAN HULTBERG (M) replik:
          </note>
          <note>
            Herr talman! Vad som är oerhört viktigt för mig och Moderaterna
            är att politiken inte är för klåfingrig. Som jag försökte lyfta
            fram också i mitt anförande är det viktigt att ge människor fria
            möjligheter att göra val i livet, men att man kan göra väl upplysta
            val baserade på kunskap och bra information.
          </note>
          <note>
            Jag tror inte att de flesta svenska konsumenter är medvetna om
            att den fjärde eller femte matkassen som man bär hem hamnar i
            soporna. Därför tycker jag att det är viktigt att öka och sprida
            kunskaperna, att börja tidigt i skolan och inte bara lyfta fram
            matsvinnet utan hållbarhetsfrågorna generellt sett för att vi
            just ska undvika att köpa mer än vad vi behöver.
          </note>
          <note>
            Sedan är det inte min uppgift att som politiker stå här i riksdagen
            och förklara och definiera vad människor behöver eller inte. Det
            är en bedömning som du, jag och alla andra måste göra själva.
            Förhoppningsvis får vi till bra skatter och system som gör att
            miljöpåverkan avspeglar sig i priset så att det blir en tydlig
            signal till mig eller dig som konsument.
          </note>
          <note type="speaker">
            Anf. 96 JAN LINDHOLM (MP) replik:
          </note>
          <note>
            Herr talman! Nu fick jag egentligen inget svar på min fråga om
            den här inställningen gäller annat än mat. Jag hoppas att jag
            kan få svar på frågan.
          </note>
          <note>
            Om man nu har uttalat, som Johan Hultberg, att vi inte ska köpa
            mer än vad vi behöver, bör man ställa sig frågan: Vad ska pengarna
            då användas till och hur går det ihop med ytterligare ett jobbskatteavdrag?
          </note>
          <note type="speaker">
            Anf. 97 JOHAN HULTBERG (M) replik:
          </note>
          <note>
            Herr talman! Jag är stolt över att vi har gett vanligt folk en
            extra månadslön att disponera varje år, tack vare jobbskatteavdraget.
          </note>
          <note>
            Vad man behöver är inte min uppgift att definiera å någon annans
            vägnar. Jag tycker inte att man ska köpa mer än vad man behöver
            och att man ska ha en konsumtion som leder till en onödig miljöpåverkan.
            Det är för mig viktigt, så svaret är: Man ska inte köpa mer än
            vad man behöver heller inom andra områden. Men det är inte min
            uppgift som politiker att bestämma vad någon i Falun, Skåne eller
            varhelst det är i Sverige behöver eller inte behöver.
          </note>
          <note type="speaker">
            Anf. 98 ANITA BRODÉN (FP):
          </note>
          <note>
            Herr talman! Miljöfrågan är en av vår tids viktigaste frågor.
            Det finns såväl ekologiska som ekonomiska och sociala argument
            för att värna miljön. I grunden är frågan om vårt miljöansvar
            en moralisk fråga. Vi har inte rätt att lämna över en värld till
            våra barn som är fattigare än den värld vi ärvde av våra föräldrar.
            Denna förvaltarskapstanke bottnar i en liberal idétradition som
            syftar till ett ansvarsfullt nyttjande av naturens resurser.
          </note>
          <note>
            Miljöpolitiken kan inte ses separat utan måste ses i ett sammanhang
            tillsammans med klimat- och energipolitiken.
          </note>
          <note>
            Det har nu bara gått några veckor sedan IPCC presenterade sin
            rapport.
          </note>
          <note>
            Låt oss ta till oss det positiva budskapet mitt i det mörka,
            att det fortfarande finns möjligheter att klara utmaningen, men
            samtidigt inse att det krävs mycket stora insatser nationellt
            såväl som internationellt.
          </note>
          <note>
            Att Arktis förändras snabbast har vi vetat i ett antal år nu
            liksom att fossilanvändningen är den stora orsaken till uppvärmningen.
            Därför är det angeläget att Sverige fortsätter, än kraftfullare,
            att driva på för att få till stånd ett antal marina reservat i
            detta sköraste område jorden har samt att Sverige agerar för att
            fler avtal om hållbart nyttjande kommer till stånd vad gäller
            utvinning av naturresurser i området.
          </note>
          <note>
            Herr talman! Det är värdefullt att den svenska regeringen agerar
            internationellt för att fasa ut fossilsubventionerna i världen.
            Fossilsubventionerna uppgår till 536 miljarder dollar årligen.
            En utfasning av dessa skulle automatiskt betyda att förnybara
            alternativ blir ekonomiskt lönsamma. Att i detta ljus se kärnkraften
            som en brygga från det fossila till det förnybara samhället är
            viktigt, känns rätt och borde kunna vara ett underlag för en gemensam
            blocköverskridande överenskommelse med åtminstone Socialdemokraterna.
            Det är intressant att den här frågan togs upp tidigare av Socialdemokraterna.
            För miljöns och klimatets skull behövs det gemensamma ansträngningar
            – jag håller med om det. Det är bra att det visas en vilja, men
            det underlättar om tonen blir en annan än den vi har hört tidvis
            här i dag.
          </note>
          <note>
            Herr talman! Det var mycket oroande när delar av miljö- och jordbruksutskottet
            besökte Polen för några veckor sedan och vid vårt möte med miljöministerns
            närmaste rådgivare fick klart för oss att Polen ämnar satsa ännu
            mer på kolbrytning och skiffergasbrytning. Man må ha historisk
            förståelse för deras behov av att få känna ett oberoende, men
            ur ett globalt klimatperspektiv är det förstås djupt oroande.
          </note>
          <note>
            Polen har en god relation, herr talman, med Sverige, och vår
            miljöminister lyftes fram för sina insatser under förra COP-mötet.
            Min förhoppning står därför till Lena Ek att vid årets COP-förhandling
            i Warszawa lyckas få till stånd såväl den viktiga dialogen med
            tredje världen som ett ordentligt ramverk med bindande ambitioner
            att åtminstone senast 2015 få ett förnyat och utvidgat post-Kyoto
            på plats.
          </note>
          <note>
            Tillämpningen av principen, herr talman, att förorenaren ska
            betala måste underlättas. Därför behöver vi miljöavgifter och
            miljöskatter som höjs samtidigt som andra skatter sänks för att
            stärka näringslivets konkurrenskraft. Det är en sann grön skatteväxling.
            En tillväxtvänlig ekonomi är avgörande för att vi ska kunna göra
            viktiga miljöinvesteringar, och en global koldioxidskatt är också
            angelägen.
          </note>
          <note>
            Utöver satsningar på klimat- och energifrågan är värnandet om
            den biologiska mångfalden och naturvården central. Därför är allt
            som vi tillsammans i regeringen har satsat på Havs- och vattenmyndigheten,
            Östersjömiljard, Östersjöambassadör och Östersjöstrategi, för
            att nämna några satsningar, så viktigt.
          </note>
          <note>
            Avslutningsvis vill jag lyfta fram nödvändigheten av ett fortsatt
            stärkt artprojekt då forskning om arter och sambanden i naturen
            är en grundbult för vår framtida existens. Det är också angeläget
            att vi så snabbt som möjligt kan säkerställa Havs- och vattenmyndighetens
            forskningsfartyg och att statliga bolag som till exempel Vattenfall
            och Sveaskog i högre grad ökar sina miljö- och naturvårdsinsatser.
          </note>
          <note>
            Herr talman! Allra sist ska ett ökat stöd och engagemang riktas
            mot Svenskt Friluftslivs viktiga insatser för miljöförståelse,
            allemansrättskunskap och vår hälsa.
          </note>
          <note type="speaker">
            Anf. 99 JENS HOLM (V) replik:
          </note>
          <note>
            Herr talman! Det var många fina ord i anförandet, Anita Brodén.
            Både du och jag som politiker vet att det är konkret handling
            som räknas. Därför undrar jag först vad gäller Arktis: Vill Folkpartiet
            ha ett stopp för olje- och gasutvinning i Arktis?
          </note>
          <note>
            Min andra fråga rör fossilsubventioner. Du nämnde den stora siffran
            500 miljarder US-dollar i världen till fossilsubventioner. I Sverige
            har vi miljöskadliga subventioner till en summa av ungefär 50
            miljarder svenska kronor varje år. Det har konstaterats i en rapport
            från Naturvårdsverket 2012.
          </note>
          <note>
            Jag skulle vilja fråga Anita Brodén: Har Anita Brodén några konkreta
            förslag på miljöskadliga subventioner som Folkpartiet vill avskaffa?
          </note>
          <note type="speaker">
            Anf. 100 ANITA BRODÉN (FP) replik:
          </note>
          <note>
            Herr talman! Jag ska börja med Arktis. Folkpartiet driver linjen
            om ett antal marina reservat. Folkpartiet ska om några veckor
            ha ett landsmöte. Där kommer frågan om Arktis att lyftas ytterligare.
            Vi kommer förhoppningsvis att ytterligare vässa frågorna om Arktis.
            Det är en otroligt angelägen fråga för vårt parti.
          </note>
          <note>
            Vi har också tillsammans i regeringen funnits med i arbetet i
            Arktiska rådet. Där flyttades positionen framåt på flera punkter
            med bindande avtal. Men det finns mycket mer att göra i Arktisfrågan.
          </note>
          <note>
            Vad gäller fossilsubventioner har varje land ett ansvar. Det
            är helt ohållbart med de subventioner jag nämnde. Varje land,
            och också Sverige, har ett ansvar att titta på fossilsubventionerna.
          </note>
          <note type="speaker">
            Anf. 101 JENS HOLM (V) replik:
          </note>
          <note>
            Herr talman! Vi har nyligen varit ordförande i Arktiska rådet.
            Vi rödgröna partier vill ha ett stopp för ny olje- och gasutvinning
            i Arktis. Jag tolkar Anita Brodéns svar som att det inte är Folkpartiets
            linje.
          </note>
          <note>
            Jag har all respekt för marina reservat, men de omfattar inte
            hela Arktis. Reservat kan definieras på väldigt olika sätt. Att
            gå den vägen kommer tyvärr inte att leda till att vi får stopp
            för ny olje- och gasutvinning i Arktis.
          </note>
          <note type="speaker">
            Anf. 102 ANITA BRODÉN (FP) replik:
          </note>
          <note>
            Herr talman! Det har diskuterats flera saker från vårt parti
            men också i alliansregeringen. Det första har handlat om just
            de sköra marina områdena. Det mest akuta är att där få till stånd
            avtal.
          </note>
          <note>
            Det andra som har diskuterats är att man innan avtalet är på
            plats ska söka uppnå ett moratorium. Vi är öppna för att se den
            lösningen. Det vore ett första viktigt steg att ta.
          </note>
          <note type="speaker">
            Anf. 103 IRENE OSKARSSON (KD):
          </note>
          <note>
            Herr talman! I en allmänpolitisk debatt med åhörare och kolleger
            kan man vara ganska bred i sina penseldrag. Klimat och miljö skulle
            kunna ha många ingångar.
          </note>
          <note>
            Med klimat menas de genomsnittliga fysiska förhållandena i atmosfären,
            temperaturen, luftfuktighet, lufttryck, vind, nederbörd, atmosfäriska
            partiklar och flera olika meteorologiska egenheter på en given
            ort eller region över en längre tidsperiod.
          </note>
          <note>
            Miljö är mycket mer spännande. Det betyder genomsnitt, mitt i.
            Mitt i stormens öga är det lugnt. Det ger förutsättningar för
            ett angreppssätt som det som togs upp i miljöministerns anförande
            och som jag delar. Det handlar om att se möjligheterna, våga förändra
            och att ta egenansvar. Mitt och vårt egenansvar som politiker
            är att med ödmjukhet – vilket mina sju år här i riksdagen har
            lärt mig – lyssna till dem som har betydligt större kunskap på
            dessa områden än vad jag har. Det gäller inte minst den rapport
            som IPCC presenterade för några veckor sedan.
          </note>
          <note>
            Det handlar om att förvalta med ansvar för våra barn och barnbarn.
            Vi ska kunna se dem i ögonen och säga att vi har gjort det vi
            förmått utifrån den kunskap vi har haft.
          </note>
          <note>
            Herr talman! Det ansvaret måste återspegla sig i att vi sätter
            in resurser där de gör mest nytta och tar vårt ansvar där så ska
            göras men också att vi tilltror var och en egen förmåga. Alliansregeringen
            har jobbat på det sättet. Jag som kristdemokrat är glad över att
            vi är en del av det arbetet.
          </note>
          <note>
            Det är ett långsiktigt arbete där vi vill sätta långsiktiga villkor
            för företag för att våga ta fram ny teknik och våga forska och
            utveckla nya drivmedel för att lösa den fråga som flera talare
            före mig har varit inne på. Jag skulle vilja se nya drivmedel
            till gamla motorer. Det tror jag är fullt möjligt.
          </note>
          <note>
            Sverige har ett ansvar internationellt som förebild och föregångare.
            Vi har tagit det, och vi ska fortsätta att ta det. Jag är inte
            orolig för det, utan vi kommer att göra det.
          </note>
          <note>
            Vi har en möjlighet att vara med och bidra till att EU nu slår
            fast en minskning med 30 procent till år 2020. Jag är övertygad
            om att vi har en miljöminister som vid vartenda möte trycker på
            i de frågorna.
          </note>
          <note>
            Jag är också övertygad om att vi internationellt måste se till
            att USA och andra gör vad de har lovat och att de nya starka ekonomierna
            tar sin del av ansvaret. Jag blir lite förvånad när man talar
            om att Kina behöver vårt stöd. Jag tror att Kina ska städa hemma
            först. De har möjligheterna.
          </note>
          <note>
            Sedan ska vi hjälpa till med teknikutveckling, men det ska vi
            göra på affärsmässig basis. Det tjänar alla på. Då får vi också
            en växande ekonomi. Det behövs en hållbar ekonomi för världen.
          </note>
          <note>
            Herr talman! Här hemma har vi gjort mycket nationellt. Vi har
            satsat resurser till kommuner, regioner och enskilda företagare
            att utveckla ny teknik, nya energikällor och nya möjligheter.
            Inte minst är det som har gjorts inom svenskt lantbruksnäring
            viktigt och fortsatt viktigt.
          </note>
          <note>
            Det är lite förvånande att höra raljans i det som sägs om det
            som nu ska användas över en tid. Jag hoppas att vi kan få se en
            uppväxling av de projektmedel som finns för biogasproduktion.
            Man måste börja gå någonstans för att kunna fortsätta gå.
          </note>
          <note>
            Herr talman! Det är också viktigt regionalt att regioner och
            våra kolleger ute i landet har ett ansvar för att bygga en fungerande
            kollektivtrafik. Kollektivtrafiksystem gör det möjligt att ta
            sig runt om i vårt land. Det handlar om att vi lägger ned prestigeyxorna
            och ser att det finns möjligheter om vi löser det tillsammans.
          </note>
          <note>
            Vi behöver värna den åkermark och den jordbruksproduktion vi
            har i Sverige. Det är oerhört viktigt att vi tar ett moraliskt
            ansvar för att kunna försörja vår värld i framtiden. Då börjar
            det här och nu hos oss.
          </note>
          <note>
            Vi har oerhört duktiga företagare ute i vårt land runt om. Det
            är lantbruksföretag som förädlar och producerar hållbara klimatvänliga
            och kvalitativt högt värderade livsmedel. Det är dem som vi ska
            ge vårt stöd. Det är dem som vi ska skapa regelverk för så att
            det finns möjlighet att upphandla deras varor på ett korrekt sätt
            i den EU-gemenskap vi befinner oss.
          </note>
          <note>
            Kort sagt, herr talman: Vi har ett moraliskt ansvar för att på
            alla nivåer bidra till att vi uppnår det som IPCC har sagt om
            klimatet. Det går att förändra. Det går inte att vrida klockan
            tillbaka, men det går att vrida fram den på ett sätt som gör att
            kommande generationer också kan leva i ett hållbart samhälle.
          </note>
          <note type="speaker">
            Anf. 104 JENS HOLM (V) replik:
          </note>
          <note>
            Herr talman! Det kändes som att det där med Kina var adresserat
            till mig, Irene Oskarsson. Jag skulle vilja rulla tillbaka Kinabollen
            eftersom det är den här regeringen som satsar mängder av miljoner
            i CDM-projekt i just Kina. Om det är några som satsar en massa
            pengar i Kina så är det ni.
          </note>
          <note>
            Jag värjer mig inte inför att en del av vårt nya additionella
            klimatbistånd på 4 miljarder kronor kanske ska gå till att hjälpa
            fattiga människor i Kina att ställa om. Men jag undrar vilken
            Irene Oskarssons och Kristdemokraternas linje egentligen är i
            ljuset av att ni investerar så otroligt mycket i CDM-projekt i
            Kina. Ska ni avsluta det nu?
          </note>
          <note type="speaker">
            Anf. 105 IRENE OSKARSSON (KD) replik:
          </note>
          <note>
            Herr talman! CDM-projekt ska Sverige ha även fortsatt. CDM ska
            vara kvalitativt säkrat och användas på det sätt där våra resurser
            gör bäst nytta. En annan fråga är det vi ska ta över för att sätta
            ned dessa nationers egen förmåga.
          </note>
          <note>
            Detta är för mig två skilda frågor. CDM-projekt kan göras i länder
            som ska ta ett stort egenansvar också. Det är där jag menar att
            Kina och andra utvecklingsländer har ett oerhört starkt egenansvar
            att ta. Men CDM ska finnas kvar i denna omfattning och kanske
            till och med utvecklas.
          </note>
          <note type="speaker">
            Anf. 106 JENS HOLM (V) replik:
          </note>
          <note>
            Herr talman! Det var inte det jag frågade, Irene Oskarsson. Jag
            frågade om ni ska fortsätta med billiga uppköp av klimatprojekt,
            alltså CDM-projekt, i Kina. Ska ni fortsätta med det eller inte?
            Det var min fråga eftersom just du tog upp Kinafrågan.
          </note>
          <note type="speaker">
            Anf. 107 IRENE OSKARSSON (KD) replik:
          </note>
          <note>
            Herr talman! Och jag svarade just på frågan när jag säger att
            det finns regelverk som vi ska följa. Det finns kvalitetsparametrar
            som vi ska följa, och vi ska göra investeringarna där de gör mest
            nytta för klimatet och miljön utifrån de regler som gäller för
            CDM. Där vill jag se en fortsättning och till och med en utveckling
            av CDM-projekt.
          </note>
          <note type="speaker">
            Anf. 108 PYRY NIEMI (S):
          </note>
          <note>
            Herr talman! Rent vatten är en av våra viktigaste ekosystemtjänster.
            75 procent av vårt dricksvatten tas från ytvatten. Men fortfarande
            saknar många ytvattentäkter skydd i form av vattenskyddsområde.
            Arbetet pågår med att skydda dricksvattentäkter, men mycket återstår.
            Ett problem är att många kommuner saknar vattenförsörjningsplaner.
          </note>
          <note>
            EU:s vattendirektiv är i Sverige implementerat genom vattenförvaltningsförordningen.
            Den statusklassning som har gjorts enligt förordningen visar att
            41 procent av sjöarna och 47 procent av vattendragen behöver åtgärdas
            för att uppnå god ekologisk status.
          </note>
          <note>
            Om vattenförsörjningen försämras kan det leda till stora kostnader
            för samhället. De flesta kommunala vattentäkter bör få ett skydd.
            Vi anser att arbetet med att skydda vattentäkterna måste intensifieras
            genom en förändrad prioritering hos de statliga myndigheter som
            har ansvaret.
          </note>
          <note>
            Herr talman! Påverkan från avloppsvatten ökar i Sverige i högexploaterade
            områden. På många platser har kommunerna tagit för lätt på riskerna
            med att avloppsvatten tränger in i dricksvattnet. I Östersund
            orsakades en sjukdomsspridning av en enda felkopplad avloppskälla.
            I fjällområdet i Sälen har den snabba expansionen lett till problem.
            I strandnära lägen, till exempel längs Mälaren, har bebyggelsen
            med enskilda avlopp och vattentäkter växt från stranden och uppåt
            sluttningar, vilket har lett till att avlopp från nyare hus har
            trängt in i de äldre strandnära husens brunnar.
          </note>
          <note>
            Vi tror att detta är ett kommande stort problem. Ansvaret ligger
            hos Sveriges kommuner, men Naturvårdsverket bör få i uppgift att
            följa utvecklingen och tidigt ge kommuner stöd och möjlighet att
            dela med sig av erfarenheter av problem med vattenförsörjning
            på grund av snabb exploatering.
          </note>
          <note>
            Det finns i dag 400 000 undermåliga enskilda avlopp i vårt land.
            I praktiken strider dessa avlopp mot lagen. Lagöverträdelserna
            förekommer framför allt i sommarhusområden längs våra kuster.
            Utsläpp av avloppsvatten som inte är tillräckligt renat från fosfor
            och kväve bidrar till övergödningen. Regeringen har tidigare haft
            sin tilltro till att ROT-arbete skulle kunna öka takten för att
            åtgärda problematiken. Det finns inga uppgifter på att så sker
            i dag.
          </note>
          <note>
            Regeringen bör därför återkomma med hur den avser att arbeta
            för att minska den bristande tillsyn av enskilda avlopp som förekommer
            i vissa kommuner. Det bör även ses över om högre krav kan ställas
            på enskilda husägare att åtgärda bristfälliga enskilda avlopp.
          </note>
          <note>
            Svenska ytvattentäkter kan i dag inte omfattas av ett så kallat
            riksintresse. Vi socialdemokrater anser att våra viktigaste ytvattentäkter,
            till exempel Mälaren, Bolmen, Göta älv och Vättern, ska kunna
            skyddas som riksintressen. När riksintressen står mot varandra
            måste en diskussion föras i samförstånd för att väga riksintressena
            mot varandra. En stor utmaning med riksintressen är att Försvarsmakten
            använder detta argument när de till exempel skyddar sina skjutfält
            eller när man diskuterar ytvattentäkter alternativt skyddet av
            friluftsliv i strandnära områden. Då tar Försvarsmakten till sina
            argument och säger att ett område är ett riksintresse, och därmed
            försvåras prioriteringen och planeringen för kommunerna.
          </note>
          <note>
            Miljöprocessutredningen ansåg inte att det fanns något underlag
            för att föreslå ett riksintresse enligt 3 kap. miljöbalken för
            ytvattentäkter. Men frågan har diskuterats sedan 1995, och i miljömålspropositionen
            2005 föreslogs ett riksintresse. Naturvårdsverket har i ett flertal
            skrivelser klargjort behovet. Vi menar att regeringen har underlag
            för att lägga fram ett färdigt förslag.
          </note>
          <note>
            Vår tillgång till bra dricksvatten påverkas också av klimatförändringarna.
            Ökade halter av humusämnen – små mikroskopiska nedbrutna växtdelar
            – påverkar dricksvattenkvaliteten genom att vattnet blir svårt
            att rena, och det kan leda till mikrobiologisk tillväxt i dricksvattennätet.
            Vattenfärgen har enligt en tidigare utredning redan ökat med 10
            procent i södra Sverige och med 1 procent i norra Sverige.
          </note>
          <note>
            Enligt Klimat- och sårbarhetsutredningen blir konsekvenserna
            i ett försämrat klimat avsevärda. Hälften av Sveriges vattenförsörjning
            kommer från ytvatten. Eftersom vattenkvaliteten i Sverige är bra
            är också reningsanläggningarna relativt enkla.
          </note>
          <note>
            Klimatförändringarna innebär ökad nederbörd, vilket leder till
            översvämningar och avbrott av vattenförsörjningen. Regnvatten,
            dagvatten och översvämmade avlopp riskerar att tränga in i brunnar
            och i yt- och grundvattentäkter. Risken för vattenburen smitta
            genom encelliga parasiter, till exempel amöbor, och virus kommer
            sannolikt att öka på grund av temperaturökningarna. Även om större
            delen av Sverige beräknas få ökade regnmängder finns det ett område
            i sydvästra Sverige som kommer att få problem med vattenbrist.
            Också de ställen där vattentäkter har förstörts på grund av inträngning
            av vatten drabbas påtagligt av detta.
          </note>
          <note>
            Vi menar att sårbarheten på grund av klimatförändringarna i större
            utsträckning måste analyseras av kommunerna. Vattentäkter bör
            skyddas med vattenskyddsområden i större utsträckning än i dag.
            Det handlar om det mikrobiologiska skyddet, rutiner, rening och
            så vidare. Allt detta behöver ses över. Det är gigantiska belopp
            som måste investeras för att vi ska kunna få en bra och fortsatt
            god kvalitet på vårt dricksvatten. En möjlighet är UV-rening.
            I Sydvästsverige behövs åtgärder för att klara minskad vattentillgång.
            Kommunerna behöver också se över om ledningssystemen kan klara
            av påfrestningarna.
          </note>
          <note type="speaker">
            Anf. 109 JAN LINDHOLM (MP):
          </note>
          <note>
            Herr talman! Vi som deltar i den allmänpolitiska debatten under
            temat Klimat och miljö är förmodligen allesammans överens om att
            väl fungerande ekosystem i ett längre perspektiv utgör grunden
            för vår välfärd. En mänsklighet som liksom hittills fortsätter
            att rovgirigt och kortsiktigt överutnyttja, smutsa ned och förgifta
            har snart inget produktionsresultat från ekosystemet att leva
            av.
          </note>
          <note>
            I Sverige är vi stolta över vår miljölagstiftning, över försiktighetsprincipen
            och över det definitiva skydd som vi ger många värdefulla biotoper.
            Inte minst skyddet av våra så kallade nationalälvar och de utpekade
            biflödena i 4 kap. miljöbalken är verkligen någonting som ger
            goda förutsättningar för ett rikt friluftsliv för oss människor
            och samtidigt goda förutsättningar för många växter, djur, fiskar
            och andra vattenlevande arter.
          </note>
          <note>
            Herr talman! Jag har mot bakgrund av detta en konkret fråga som
            jag vill ställa till miljöministern.
          </note>
          <note>
            Den 18 juni 2012 beslutade riksdagen att bifalla min motion om
            tredje stycket i miljöbalkens 4 kap. 6 §. Riksdagen ställde sig
            genom det bakom min bedömning, liksom Kammarkollegiets bedömning,
            att paragrafen behöver justeras.
          </note>
          <note>
            Under tiden som utskottet arbetade med frågan gav regeringen
            ett tilläggsuppdrag till vattenverksamhetsutredaren Löv. Uppdraget,
            som låg till grund för utskottets ställningstagande och riksdagens
            beslut, är mycket tydligt formulerat.
          </note>
          <note>
            Utredaren ska belysa om skyddet av våra nationalälvar och övriga
            särskilt skyddsvärda vattendrag enligt 4 kap. bäst säkras genom
            att undantagsformuleringen i tredje stycket upphävs eller om det
            finns andra medel som bättre förtydligar det här skyddet. Både
            riksdag och regering efterfrågar med andra ord förslag som minskar
            det hot som undantaget i tredje stycket innebär för de skyddsambitioner
            som vi har.
          </note>
          <note>
            Delbetänkandet är lite försiktigt hållet, och det lämnar ett
            något annorlunda förslag till lösning än det som riksdagen efterfrågade
            men uttrycker samtidigt att man senare kan komma med andra förslag.
          </note>
          <note>
            Remissbehandlingen pågick till början av maj, och jag vill bara
            kort redogöra för några av remissvaren.
          </note>
          <note>
            Energimyndigheten vänder sig mot utredarens argumentation och
            hävdar att tredje stycket visst förorsakar mycket tids- och resurskrävande
            arbete och att det därför är motiverat att göra en ändring i linje
            med riksdagens önskemål.
          </note>
          <note>
            Kammarkollegiet räknar i sitt remissyttrande upp ett antal rättsfall
            som de anser att utredaren bortsett ifrån och vidhåller därför
            sin uppfattning att tredje stycket ska upphävas.
          </note>
          <note>
            Juridiska fakulteten vid Uppsala universitet anser att det ligger
            helt i linje med EU:s ramdirektiv för vattenverksamhet att upphäva
            tredje stycket såsom riksdagen önskar.
          </note>
          <note>
            Länsstyrelsen i Västerbotten delar Kammarkollegiets uppfattning
            och hävdar att de inte ser några problem med att upphäva tredje
            stycket.
          </note>
          <note>
            Naturvårdsverket hävdar att utredaren missbedömt domstolarnas
            belastning på grund av tredje stycket och är mycket bestämda i
            sin uppfattning att tredje stycket bör utmönstras.
          </note>
          <note>
            Världsnaturfonden ser inte några motiv till att behålla tredje
            stycket och påpekar dessutom att en utmönstring underlättar framtida
            prövningar i domstol.
          </note>
          <note>
            Flera länsstyrelser uttalar sig i stället gillande till utredarens
            förslag till lösning om tredje stycket ska kvarstå. Just den formuleringen
            gör att man kan tolka det så att de flesta länsstyrelser utgår
            från att regeringen kommer att lägga fram ett förslag i linje
            med det som riksdagen har begärt.
          </note>
          <note>
            Det har nu gått ett år och nästan fyra månader sedan riksdagen
            fattade sitt beslut. Det är tio månader sedan utredaren lämnade
            sitt förslag och sex månader sedan remissinstanserna lämnade sina
            synpunkter, och de synpunkterna är ett mycket tydligt stöd för
            det beslut som riksdagen har fattat. Det anger tydligt att tredje
            stycket är överflödigt.
          </note>
          <note>
            Nu när ministern har gått är min fråga: Varför kommer det inte
            något förslag om att utmönstra tredje stycket? Jag tycker att
            det är en rak och tydlig fråga, herr talman.
          </note>
          <note>
            Den 1 oktober kom ytterligare ett delbetänkande med förslag till
            ändringar i de vattenrättsliga reglerna från utredaren, och vid
            en snabbkontroll har jag inte kunnat se någonting som förhindrar
            regeringen att gå vidare med tredje stycket i miljöbalkens 4 kap.
          </note>
          <note>
            Så än en gång miljöministern: Vad är det som försinkar arbetet?
            Departementet borde vid det här laget vara färdigt med utvärderingarna
            av remissinstansernas svar.
          </note>
          <note>
            Det sitter ju en annan centerpartist här, och Centerpartiet har
            ju en historia av miljöengagemang bakom sig. Jag tycker personligen
            att det vore sorgligt om Centerpartiet skulle trilla ur riksdagen.
            Det behövs faktiskt mer än ett grönt parti i Sveriges riksdag.
          </note>
          <note>
            Som avslutning tänkte jag tipsa Centerpartiet om en sak. Om Centerpartiet
            vill försöka ta tillbaka en del av de väljare som numera föredrar
            mitt parti, Miljöpartiet, bör ni nog återta er gamla politik när
            det gäller kärnkraften. Ni har ju till exempel en del kloka äldre,
            före detta riksdagsledamöter som ni säkert känner till. Jag tänker
            på Birgitta Hambraeus som säkert skulle kunna få er på rätt kurs
            när det gäller energifrågorna och kärnkraften igen. Jag tycker
            att ni ska ta er tillbaka på banan igen.
          </note>
          <note type="speaker">
            Anf. 110 ROGER TIEFENSEE (C) replik:
          </note>
          <note>
            Herr talman! Jag fick en teaterviskning från miljöministern.
            Vattenfrågan, som var Jan Lindholms första fråga, bereds i Regeringskansliet.
          </note>
          <note>
            När det gäller den andra frågan anser jag att Centerpartiets
            och Alliansens energi- och klimatöverenskommelse levererar precis
            det som både Centerpartiet och Miljöpartiet har jobbat för under
            lång tid, det vill säga att få in det förnybara. Under Alliansens
            regeringstid har till exempel vindkraften ökat med 700 procent.
            Den har sjufaldigats. Vi har gått från att ha knappt 50 procent
            kärnkraft i vår energimix till nu 38 procent.
          </note>
          <note>
            Jag kan hålla med om att Centerpartiet har fått ta en del skit
            för energi- och klimatöverenskommelsen, men vi levererar resultat.
            Och jag är inte beredd att ge upp de resultaten, Jan Lindholm.
          </note>
          <note type="speaker">
            Anf. 111 JAN LINDHOLM (MP) replik:
          </note>
          <note>
            Herr talman! Jag hade förväntat mig att få det här replikskiftet
            med miljöministern. Det var mycket synd att det inte blev så.
            Jag och miljöministern har träffats och diskuterat den här frågan.
            Jag hoppas att Roger Tiefensee är informerad, så att jag den här
            vägen kan få någon form av tidtabell. Jag tycker att vi redan
            nu borde diskutera den här frågan tillsammans. Varför gör vi inte
            det?
          </note>
          <note type="speaker">
            Anf. 112 ROGER TIEFENSEE (C) replik:
          </note>
          <note>
            Herr talman! Jan Lindholmen är välkommen att ta det bilateralt
            med miljöministern. Jag tror att hon var tvungen att uppsöka en
            annan lokal.
          </note>
          <note>
            När det gäller den första frågan vill jag återigen säga att vi
            levererar resultat både när det gäller att minska vårt beroende
            av kärnkraft och när det gäller att bygga in det förnybara. Mig
            veterligen har inte Miljöpartiet stängt av ett enda kärnkraftverk,
            utan det har bara varit plakat men väldigt lite resultat.
          </note>
          <note type="speaker">
            Anf. 113 JAN LINDHOLM (MP) replik:
          </note>
          <note>
            Herr talman! Detta är sådant som jag inte tycker att man ska
            ägna sig åt som politiker. Du säger: Vi levererar resultat. Det
            är ju ni som är regeringen. Oppositionen bedriver inte regeringspolitik,
            men ofta står ni här i kammaren och debatterar som om ni vore
            i opposition. Det blir ganska larvigt ibland.
          </note>
          <note>
            Jag beklagar att jag inte kunde få debattera den här frågan med
            ministern. Det var min avsikt.
          </note>
          <note type="speaker">
            Anf. 114 FINN BENGTSSON (M):
          </note>
          <note>
            Herr talman! Dimensionerna för miljöpolitiken är vittomfattande.
            Jag tänker koncentrera mig på ett område som berör oss alla. Det
            är ett enormt viktigt område inte bara nationellt utan också internationellt,
            men tyvärr får det alltför ofta stryka på foten för andra miljöfrågor
            i den allmänna debatten. Det handlar om läkemedels effekter på
            miljön.
          </note>
          <note>
            Senare i höst kommer regeringen att lägga fram en proposition
            om kemikaliepolitiken. Det är min förhoppning att läkemedelsfrågorna
            kommer att vara tydligt beaktade i denna proposition.
          </note>
          <note>
            Förutsättningarna för detta är nämligen mycket goda eftersom
            alliansregeringen, till skillnad från den tidigare, socialdemokratiska
            regeringen stödd av Miljöpartiet och Vänsterpartiet, har tagit
            ett fast grepp om de miljömässiga konsekvenserna av läkemedel
            i och med antagandet av den nationella läkemedelsstrategin som
            verkar sedan 2011.
          </note>
          <note>
            I den nationella läkemedelsstrategin finns sju insatsområden,
            varav ett helt och hållet är ägnat åt att minska läkemedlens påverkan
            på miljön. Detta är i sin tur uppdelat på fyra underområden: för
            det första att utreda om miljöaspekter bör beaktas vid subvention
            av läkemedel, för det andra att uppmuntra till frivillig kontroll
            av utsläpp från läkemedelsfabriker, för det tredje att utreda
            ytterligare åtgärder som kan vidtas på nationell nivå för att
            minska kassationen av läkemedel eller på annat sätt begränsa miljöpåverkan
            av läkemedelsanvändningen och för det fjärde att verka för att
            möjliggöra miljöhänsyn vid produktion och användning av läkemedel.
          </note>
          <note>
            Som ett led i detta arbete har den stora utredning som kallas
            Läkemedels- och apoteksutredningen, ledd av Sofia Wallström, lämnat
            ett viktigt bidrag i ett delbetänkande i april i år. Där analyseras
            och ges förslag på hur miljöhänsyn i läkemedelsförmånerna kan
            förbättras.
          </note>
          <note>
            I hennes utredning på detta område står att läsa att vi i Sverige
            använder ungefär 1 200 aktiva läkemedelssubstanser motsvarande
            totalt ungefär 10 000 olika läkemedel för såväl människor som
            djur.
          </note>
          <note>
            Läkemedel och läkemedelsrester sprids till naturen och når till
            slut vatten. Spridningsvägarna är huvudsakligen två: produktion
            och konsumtion. Vid konsumtion av läkemedel utsöndras substanser
            i urin och avföring. I viss mån kan det även handla om överblivna,
            kasserade läkemedel. Drygt 150 olika läkemedelssubstanser har
            rapporterats i ytvatten och i renat, kommunalt avloppsvatten i
            Sverige och i andra västländer. En annan möjlig spridningsväg
            är via slam till markmiljön.
          </note>
          <note>
            Spridningen av läkemedel och läkemedelsrester kan också ske genom
            utsläpp från läkemedelstillverkningen. Tillgängliga data över
            halter av läkemedel i industriavloppen är få. Miljöpåverkan orsakad
            av produktion är en stor utmaning på global nivå. Den direkta
            påverkan är störst i de länder där läkemedelsproduktionen lokaliseras,
            i huvudsak tillväxtländer som till exempel Kina och Indien, men
            på sikt riskerar problemen att spridas även till andra länder.
          </note>
          <note>
            Mycket höga koncentrationer av läkemedel har uppmätts i avloppsvattnet
            från produktionsanläggningar i just länder som exempelvis Indien
            och Kina. En grundläggande princip är att en verksamhet som påverkar
            miljön negativt ska bära kostnaderna för detta. Offentliga åtgärder
            för att undvika marknadsmisslyckanden på miljöområdet är regleringar,
            till exempel av utsläppsnivåer, andra former av miljölagstiftning
            och ekonomiska styrmedel i form av skatter, avgifter och subventioner.
          </note>
          <note>
            I analogi med hur utredningen resonerar kring detta problem är
            det nästan självklart att hålla med om att gränsöverskridande
            miljöproblem kräver internationella lösningar och att resurser
            ska användas där de kan förväntas ge störst effekt. I linje med
            Miljömålsberedningens förslag är det därför rimligt att kräva
            att man ska arbeta för att föra in miljöpåverkan av läkemedel
            i EU:s regelverk om det som kallas god tillverkningssed.
          </note>
          <note>
            Det är principiellt möjligt för Tandvårds- och läkemedelsförmånsverket,
            TLV, att i dag ta miljöhänsyn vid förmånsbeslut om rabatter på
            läkemedel för behövande patienter, men i praktiken förutsätts
            då en heltäckande dokumentation av miljöpåverkan så att alla läkemedel
            kan miljöklassificeras. En sådan saknas i dag och strider dessutom
            mot gällande EU-rätt.
          </note>
          <note>
            Ett alternativ för att snabbt skapa incitament för miljöanpassning
            inom ramen för förmånssystemet är frivillig miljöklassificering
            och en därtill hörande miljöpremie. Det är därför mycket glädjande
            att konstatera att det inom ramen för den nationella läkemedelsstrategin
            pågår ett projekt med denna inriktning där Läkemedelsindustriföreningen
            som en av många aktörer har låtit analysera hur incitament till
            frivillig miljöanpassning kan skapas inom ramen för utbytessystemet.
          </note>
          <note>
            Förslaget innebär bland annat att låta läkemedel som uppfyller
            fastställda miljökrav tillgodoräkna sig en miljöpremie. Det kvarstår
            att lösa frågor som exempelvis hur man ska fastställa miljöpremiens
            nivå, vilket i sin tur kräver att man kan beräkna miljöskadans
            storlek på ett rimligt sätt, och val av modell för incitamentssystemet,
            alltså om det ska vara en samhällsbetald eller en konsumentbetald
            miljöpremie.
          </note>
          <note>
            När dessa insatser väl är genomförda bör det finnas goda praktiska
            förutsättningar för att starta en försöksverksamhet knuten till
            en miljöpremie och en utvärdering av denna. Det är min förhoppning
            att vår omvittnat miljöengagerade minister Lena Ek kommer att
            driva på för att så blir fallet.
          </note>
          <note type="speaker">
            Anf. 115 HELENA LEANDER (MP) replik:
          </note>
          <note>
            Herr talman! Jag vill tacka Finn Bengtsson för att han lyfter
            en viktig fråga om läkemedel och deras miljöpåverkan. Jag är särskilt
            glad över referenserna till Miljömålsberedningens betänkande om
            en giftfri miljö där bland annat kravet på att man måste kunna
            beakta miljöaspekterna av läkemedel i EU:s läkemedelslagstiftning
            tas upp.
          </note>
          <note>
            Betänkandet kom, tror jag, förra sommaren, och resten av etappmålen
            som föreslås i det här betänkandet är redan beslutade, men just
            etappmålet om läkemedlen kom aldrig med.
          </note>
          <note>
            Det kanske vore smartare att ta det här med miljöministern, men
            jag frågar ändå om Finn Bengtsson vet om de här målen är på gång.
          </note>
          <note type="speaker">
            Anf. 116 FINN BENGTSSON (M) replik:
          </note>
          <note>
            Herr talman! Mig veterligt är de inte på gång. Det krävs ju en
            ganska stor enighet inom EU. Det är viktigt att man kan driva
            på en EU-rättslig förändring, för det handlar också om konkurrenslagstiftningsbegränsningar
            när det gäller produktion av läkemedel. Och att miljöaspekten
            förs in i den här frågan är ännu inte slutfört på EU-nivå.
          </note>
          <note>
            Det är därför som det är så viktigt att den sittande svenska
            utredningen, som också tittar på miljöfrågan givet den nationella
            läkemedelsstrategin, har tagit fasta på alternativa möjligheter
            till ett snabbspår i Sverige för att komma till rätta med detta
            med frivilliga incitament för miljöklassificering. Detta kan sedan
            ligga till grund för att den frågan kan drivas i EU.
          </note>
          <note type="speaker">
            Anf. 117 HELENA LEANDER (MP) replik:
          </note>
          <note>
            Herr talman! Tack för svaret, Finn Bengtsson! Jag kanske var
            lite otydlig i min fråga, för det jag menade var egentligen det
            svenska etappmål som föreslogs av en enig miljömålsberedning och
            fick starkt stöd från remissinstanserna. Det etappmålet tänker
            jag att man skulle kunna ta redan nu, och så skulle man, med det
            i ryggen, kunna försöka påverka inom EU.
          </note>
          <note>
            Jag undrar väl egentligen: Är det någon oenighet inom allianspartierna,
            eller varför kan vi inte få det här etappmålet på plats? Det vore
            i alla fall en bra början.
          </note>
          <note type="speaker">
            Anf. 118 FINN BENGTSSON (M) replik:
          </note>
          <note>
            Herr talman! Nej, jag känner inte till någon oenighet inom allianspartierna.
            Nu är det dessutom en utredning som är tillsatt av alliansregeringen
            som har kommit fram med förslaget till ett alternativ, ett snabbspår,
            för att Sverige ska gå i täten.
          </note>
          <note>
            Det är lite mer komplicerat än bara Miljömålsberedningen när
            det handlar just om läkemedel och läkemedelstillverkning, för
            det berör så många andra lagrum inom EU. Jag tror att det är viktigt
            att man har en egen, intern agenda först, och sedan kan man trycka
            på internationellt, inte minst inom EU, för att få till stånd
            en bättre rättslig grund.
          </note>
          <note type="speaker">
            Anf. 119 ROGER TIEFENSEE (C):
          </note>
          <note>
            Herr talman! Ledamöter och åhörare! När jag under andra halvan
            av 1990-talet läste till ekologisk ekonom på Mälardalens högskola
            var det viktigaste begreppet holism, vilket alltså handlar om
            att se helheter i olika beslutssituationer och beslutsunderlag.
            Av de andra, de mer traditionella ekonomerna, kallades vi lite
            föraktfullt för grodekonomer. De traditionella ekonomerna fick
            lära sig att allt gick att mäta och värdera i pengar. Vi fick
            lära oss att presentera helheten av ekonomiska, miljömässiga och
            sociala konsekvenser i beslutsunderlag. Man kan se det som en
            utbildning i hållbar utveckling.
          </note>
          <note>
            Sedan 1990-talet, herr talman, har det hänt rätt mycket när det
            gäller hållbarhetsarbetet i världen och inte minst i Sverige.
            Vi har fått en samlad miljöbalk, vi har en nationell klimat- och
            energipolitik som levererar både minskande utsläpp och mer förnybart
            och vi jobbar nu med sikte mot att vara nettoneutrala när det
            gäller klimatgasutsläpp till 2050. Det har gjorts mycket, men
            det finns fortfarande mycket att göra.
          </note>
          <note>
            Tittar man på företagens arbete ser man att många företag bygger
            in hållbarhet i sin affärsidé. Det är inte längre så att miljöfrågor
            och sociala frågor är yta, utan det går verkligen på djupet i
            företagens arbete. Det här gäller också, efter tydliga direktiv
            från regeringen, de statliga bolagen. Regeringen har tidigare
            gett de statliga bolagen i uppdrag att hållbarhetsredovisa, och
            nu har man också gett dem i uppdrag att ha hållbarhetsstrategier
            och hållbarhetsmål.
          </note>
          <note>
            Vid sidan av klimatet tycker jag att en av de mest spännande
            saker som händer i hållbarhetsarbetet nu är värdering och synliggörande
            av ekosystemtjänster. Regeringen har tillsatt en utredare som
            ska titta på kartläggning och värdering av ekosystemtjänster.
            Den utredningen kommer att tas emot av Lena Ek senare i dag.
          </note>
          <note>
            Ekosystemtjänster och biologisk mångfald har ett egenvärde, ja.
            Men egenvärdet blir inte mindre av att man också sätter ett monetärt
            värde på det, alltså värderar det i pengar. Det gör det möjligt
            att mäta det och få in det i beslutsunderlag på ett helt annat
            sätt.
          </note>
          <note>
            Vi måste förstå att ekosystemtjänster, som pollinering av grödor,
            rening av luft och vatten, produktionsvärden, mat, fiber och bränsle,
            är ekosystemtjänster som hela vår ekonomi är beroende av.
          </note>
          <note>
            Att synliggöra och värdera ekosystemtjänster, herr talman, bidrar
            på det sättet verkligen till hållbar utveckling. Vi har en möjlighet
            att se helheten av våra ekonomiska, miljömässiga och sociala konsekvenser
            och få in detta i företagens beslutsunderlag och kalkyler och
            i samhälleliga kalkyler och beslut.
          </note>
          <note>
            Ett näraliggande område som vi har varit inne på lite grann tidigare
            handlar om miljömålssystemet där jag också ser att vi nu är bättre
            på att se helheter. Vi stiftade ett miljömålssystem med 16 övergripande
            miljömål. Det tidigare systemet byggde på stuprör. Varje myndighet
            ägde sina miljömål, och ibland blev de styrande delmålen under
            direkt motstående varandra. Nu har vi en miljömålsberedning som
            jobbar med att hitta strategier för att få miljömålsövergripande
            strategier och få bättre genomförande, bättre fart och effektivare
            arbete i hela miljömålssystemet.
          </note>
          <note>
            Herr talman! Jag är väl medveten om att den förändrade strukturen
            för miljömålssystemet skapade oro. Oppositionen var väldigt sura
            och undrade varför vi gjorde som vi gjorde. De tyckte att vi skulle
            skicka in de 20 miljarder som krävdes för att nå miljömålen inom
            en generation. Vi tyckte att det var bättre att nå miljömålen
            på ett så effektivt och samhällsekonomiskt bra sätt som möjligt.
          </note>
          <note>
            Jag är väldigt glad och vill tacka både mina allianskamrater
            – jag sitter nämligen i Miljömålsberedningen – och oppositionens
            ledamöter för ett konstruktivt arbete i Miljömålsberedningen.
            Vi jobbar nu med hållbar markanvändning och en sammanhållen och
            hållbar vattenpolitik. Vi har, som tidigare nämndes, levererat
            en strategi för arbetet för giftfri miljö. Senare i höst kommer
            en proposition från regeringen om just det arbetet. Regeringen
            har tidigare beslutat om etappmål. Etappmålet om läkemedel bereds
            fortfarande, men det är på gång inom en nära framtid.
          </note>
          <note>
            Det sägs att vi bara når 2 av 16 miljömål med miljömålssystemet.
            Generationsperspektiven för miljömålen är att de ska uppnås till
            2020. Målåret när det gäller miljömålet för klimat är 2050. Vi
            ska vara på det klara med att miljömålen är tuffa att nå, men
            hela arbetssättet i miljömålssystemet och Miljömålsberedningen
            ökar möjligheten att nå målen.
          </note>
          <note>
            Nu har vi också en lite striktare bedömning. Förut hade vi en
            prognos för om det var tänkbart att bedöma. Nu handlar bedömningen
            om huruvida besluten för att nå miljömålen är på plats eller inte.
            Vi har alltså en striktare bedömning, men om vi fattar ett beslut
            i kammaren kommer också måluppfyllelsen att gå snabbare utifrån
            de bedömningskriterier som finns nu.
          </note>
          <note>
            Miljömålssystemet är alltså viktigt, och det bidrar till hållbar
            utveckling. Det bygger dock också på att vi inte ska jobba i stuprör,
            utan vi ska jobba mer i hängrännor. Vi ska jobba mer systematiskt
            för att få ett bättre genomförande.
          </note>
          <note type="speaker">
            Anf. 120 JENS HOLM (V) replik:
          </note>
          <note>
            Herr talman! Roger Tiefensee nämnde regeringens långsiktiga klimatmål.
            Regeringen har en plan för så kallade netto-noll-utsläpp till
            2050.
          </note>
          <note>
            När det gäller dagens klimatmål har regeringen slagit fast att
            utsläppen ska minska med 40 procent till 2020. Då ska en tredjedel
            av det göras med uppköp av billiga utsläppskrediter i andra länder.
            Egentligen är detta alltså ett utsläppsmål om att minska utsläppen
            med 29 procent.
          </note>
          <note>
            Om man tittar på andra europeiska länder vill Storbritannien,
            Tyskland och Danmark minska alla sina utsläpp på hemmaplan, utan
            att förlita sig på uppköp av utsläppskrediter.
          </note>
          <note>
            Jag vill fråga Roger Tiefensee: Kommer ni i planen för netto-noll-utsläpp
            för 2050 att förlita er på uppköp av utsläppskrediter, eller är
            planen att allt ska göras på hemmaplan?
          </note>
          <note type="speaker">
            Anf. 121 ROGER TIEFENSEE (C) replik:
          </note>
          <note>
            Herr talman! Tack för frågan, Jens Holm!
          </note>
          <note>
            Först kan man jämföra med Storbritannien som har ett mål satt
            till 2050 om att minska utsläppen med 80 procent. De har inte
            ett netto-noll-mål som vi har.
          </note>
          <note>
            Centerpartiet är tydligt med att det netto-noll-mål som vi ska
            ha för 2050 ska uppnås nationellt. Vid sidan av det kan vi behöva
            fortsätta smörja internationella handelssystem, men i så fall
            ska ett sådant mål vara vid sidan av ett netto-noll-mål nationellt.
          </note>
          <note type="speaker">
            Anf. 122 JENS HOLM (V) replik:
          </note>
          <note>
            Herr talman! Det tycker jag är intressant, men varför är det
            då så att en sak gäller för målet för 2020 och en annan för målet
            för 2050? När det gäller målet för 2020 förlitar ni er till en
            tredjedel på uppköp av utsläppskrediter, men när det gäller målet
            för 2050 ska ni göra allt på hemmaplan. Det tycker jag är en helt
            korrekt inriktning. Vi måste göra allt här. Sedan kan man göra
            annat, i form av klimatbistånd och hjälpa utvecklingsländer, som
            en bonus. Varför räknar ni på två olika sätt?
          </note>
          <note type="speaker">
            Anf. 123 ROGER TIEFENSEE (C) replik:
          </note>
          <note>
            Herr talman! Det är egentligen två olika tidsperspektiv. Vi ska
            komma ihåg att sättet att jobba med CDM och utsläppskrediter i
            de internationella klimatförhandlingarna är ett viktigt smörjmedel.
            Att kombinera ambitiösa mål nationellt med att faktiskt också
            bidra till att klimatmarknaderna, eller vad man nu vill kalla
            dem, fungerar är helt rätt i ett perspektiv för 2020. Sverige
            är nämligen ganska ensamt. Det är egentligen bara EU-länder som
            är köpare på den marknaden. Vi kan på det sättet bidra till att
            få en bättre fungerande klimatmarknad.
          </note>
          <note type="speaker">
            Anf. 124 HELENA LEANDER (MP) replik:
          </note>
          <note>
            Herr talman! När det gäller miljömålen bedömer Naturvårdsverket
            att vi kommer att missa 14 av 20 mål för 2020 med den politik
            vi har i dag. Redan 2008 kom miljömålsrapporten som kallades Nu
            är det bråttom , och som just betydde att det var väldigt bråttom.
            Det såg allvarligt ut. Den innehöll också en lång rad förslag
            på hur man skulle kunna göra det bättre. De förslagen hamnade
            någonstans; det är oklart var, och man gjorde om strukturen. Då
            blev vi i oppositionen lite gnälliga och tyckte att det var en
            liten skenmanöver. Nu är vi där vi är, och vi försöker göra det
            bästa av situationen.
          </note>
          <note>
            Frågan är hur Alliansen ser på Miljömålsberedningens roll. Jag
            sitter också där, och jag har alltid trott att vår roll var att
            försöka nå miljömålen. I vårt senaste uppdrag om skogspolitiken
            tittade man dock inte på vad som krävs för att nå målen, till
            exempel Levande skogar. Man tittade i stället på hur mycket pengar
            man hade i Anders Borgs budget och hur mycket skog det räckte
            till.
          </note>
          <note>
            Är ingången hur mycket miljö vi kan få för Anders Borgs budget
            eller hur vi når miljömålen?
          </note>
          <note type="speaker">
            Anf. 125 ROGER TIEFENSEE (C) replik:
          </note>
          <note>
            Herr talman! Jag vill rikta ett personligt tack till dig, Helena
            Leander, för ditt arbete i Miljömålsberedningen. Din företrädare,
            Per Bolund, hade som arbetssätt att friskriva och reservera sig
            oavsett beredningens förslag. Jag vet att utredningsordföranden
            var vansinnig på det arbetssättet, men du har jobbat konstruktivt
            i Miljömålsberedningen.
          </note>
          <note>
            Miljömålsberedningen lade 2008 fram de förslag som var tillräckligt
            färdiga för att med en liten beredningsinsats läggas fram för
            regeringen. Det var det första betänkande vi antog. Nästa betänkande
            var kemikaliebetänkandet som antogs förra våren och som regeringen
            nu kommer med en klimatproposition om och redan har fattat beslut
            om etappmål för. Miljömålssystemet levererar alltså.
          </note>
          <note>
            Jag förstår att ni tyckte att det var jobbigt att vi gjorde om
            strukturen, men det var ett stort genomförandegap mellan önskemål
            från myndigheterna och sedan ingen parlamentarisk förankring.
            Syftet med Miljömålsberedningen är att få en större genomförandekraft.
          </note>
          <note type="speaker">
            Anf. 126 HELENA LEANDER (MP) replik:
          </note>
          <note>
            Herr talman! Jag tror att det är bra. Om man i en beredning har
            lovat att man ska göra någonting med alla partier bakom blir det
            också lättare att få det gjort. Den delen är jag med på.
          </note>
          <note>
            Då är dock frågan vad man ska lova tillsammans. När det gäller
            skogsbetänkandet eller hållbar markanvändning som vi hade uppe
            häromsistens försökte jag fundera utifrån att vi har ett ganska
            stort gap mellan det läge vi ser i skogen nu och hur vi ska vi
            nå målen. Ni tittade under tiden i Anders Borgs budget.
          </note>
          <note>
            Hur ser du på Miljömålsberedningens uppdrag?
          </note>
          <note type="speaker">
            Anf. 127 ROGER TIEFENSEE (C) replik:
          </note>
          <note>
            Herr talman! Miljömålsberedningens uppdrag är bland annat att
            jobba med strategier som är miljömålsövergripande. När det till
            exempel gäller skogen kan vi inte blunda för att fortsatt möjlighet
            att använda biobränsle från skogen skulle minska möjligheten att
            nå klimatmålet. Vi kan inte optimera ett mål och förstöra möjligheten
            att nå ett annat.
          </note>
          <note>
            Det förslag vi har lagt ökar möjligheten att nå målet Levande
            skogar.
          </note>
          <note type="speaker">
            Anf. 128 SARA KARLSSON (S):
          </note>
          <note>
            Herr talman! SOM-institutet går årligen ut med en stor undersökning
            till många medborgare då de bland annat frågar vad människor känner
            oro över. Fem av frågorna som toppar listan över vad människor
            känner oro över har flera år i rad, senast i år, gällt miljöproblem.
            Många beskriver det som klimatångest. Jag känner den också, och
            jag tror att fler i denna kammare ofta känner klimatångest.
          </note>
          <note>
            Sett till bland annat uppföljningen av miljömålen måste vi ge
            dessa människor rätt. Det finns en befogad oro och ångest. 14
            av 16 miljömål nås inte med dagens politik. Man skulle kunna föra
            en annan politik, men med dagens politik kommer vi att endast
            nå 2 av 16 miljömål. Man kan tycka att det skulle föranleda krafttag
            från regeringen, men några sådana ser vi inte.
          </note>
          <note>
            Herr talman! Jag hinner inte tala om alla miljömålen här och
            nu. Jag vill därför rikta in mig på att tala om klimat. Det finns
            mycket att säga om klimatpolitiken. Man skulle kunna tala om hur
            regeringen fegar ur, om hur blockpolitiken skadar, om en mängd
            enskilda sakförslag, men jag vill som flera andra i dag tala om
            helheten – mål, styrning, styrmedel. Det är viktigt eftersom klimatpolitiken
            inte är ett enskilt spår utan omfattar många områden, hela samhällsutvecklingen.
            Då behövs en politik som håller det samman. Det har regeringen
            inte levererat.
          </note>
          <note>
            Riksrevisionen har gjort flera granskningar och håller just nu
            på med en granskning av regeringens långsiktiga klimatpolitik.
            Granskningen ska vara färdig i december. Delar av rapporten har
            redan läckt ut. Där ger man regeringen hård kritik på grund av
            otydliga mål, den osäkerhet det skapar och bristen på samordning,
            precis det som vi har pekat på.
          </note>
          <note>
            Det behövs ett ledarskap som klarar av att sätta ramar, inte
            bara fluffiga mål och visioner utan en politik som styr. Det behövs
            ett ramverk, en lag, budgetar – vad man nu väljer att kalla det.
            Det har i dag gjorts jämförelser mellan vårt förslag till ett
            klimatpolitiskt ramverk och det färdplansarbete som regeringen
            uppdrog åt Naturvårdsverket. Visst finns där viktiga inslag som
            behöver tas till vara, men det går inte att jämföra på det sätt
            som har gjorts. Vi vet ju inte ens vad regeringens långsiktiga
            mål är. Vad är det som ska räknas? Och ska åtgärderna vidtas hemma
            eller inte? Det finns inte heller beslut fattade av regeringen
            som går i linje med det som vi föreslår.
          </note>
          <note>
            Vi föreslår ett långsiktigt absolut mål till 2050 och ett ramverk
            som verkar styrande, i sektorer och uppdelat på olika tidsspann.
            Det är kärnan här. Sedan finns det en mängd enskilda styrmedel
            som det behöver fattas beslut om. Ett viktigt område är trafiken
            där vi ser stora problem med ökade utsläpp. Det är det område
            där vi kanske har de största problemen i den svenska klimatpolitiken.
            Där levererar inte regeringen, vilket bland annat beror på att
            det inte finns en tillräcklig styrning. Man baserar investeringsbesluten
            på felaktiga prognoser. Man fegar ur om styrmedel som man tidigare
            ställt sig bakom och som man nog innerst inne vet är nödvändiga
            för att komma åt problemen.
          </note>
          <note>
            Vi har en långsiktig ansats. Vi har skarpa förslag både om mål
            och om medel även om vi socialdemokrater också har ett arbete
            kvar att göra.
          </note>
          <note>
            Herr talman! Det här är på riktigt. Det behövs ett ledarskap
            på riktigt. Det behövs tydlighet och långsiktighet. Annars tappar
            vi fart. Vi tappar förtroende och trovärdighet internationellt,
            och vi riskerar att den oro som jag inledningsvis talade om förvandlas
            till frustration och apati, långt från alla de enskilda insatser
            som miljöministern tog upp i sitt anförande. Här har vi ett politiskt
            ansvar. Vi ska glädjas åt alla de initiativ som tas av enskilda
            personer och enskilda företag, men vi kan inte lämpa över ansvaret
            på dem.
          </note>
          <note type="speaker">
            Anf. 129 STINA BERGSTRÖM (MP):
          </note>
          <note>
            Herr talman! Jag vill i den här debatten lyfta upp en fråga som
            är viktig för både miljön och klimatet. Det är nödvändigheten
            av ett annat skogsbruk. Det är en diskussion som, glädjande nog,
            börjar ta fart ute i landet – bland skogsägare, på tidningarnas
            debattsidor och bland oss som bor på landsbygden och drabbas av
            dagens skogsbruk.
          </note>
          <note>
            Jag tycker att det är hög tid att den frågan börjar diskuteras
            seriöst även i riksdagen och av landets miljöminister. Vi kommer
            aldrig att nå vårt klimatmål och våra miljömål om vi har kalhyggesbruket
            som den rådande normen för hur skogsbruk ska bedrivas. Det är
            hög tid att vi ställer oss frågan: Är kalhyggesbruket hållbart?
          </note>
          <note>
            Vi kan börja med att konstatera att var tionde skogsart är hotad
            av utrotning. Är det hållbart? Kalhyggesbruket är enligt Skogsstyrelsen
            det skogsbruk som mer än alla andra påverkar biologisk mångfald
            i skogen. Sedan kan vi ställa oss frågan om kalhyggesbruket tryggar
            tillgången på skogens ekosystemtjänster för kommande generationer.
            Det räcker med att titta på en av tjänsterna – träden, lite förenklat
            – för att se att de senaste 40 årens intensiva avverkningar har
            lett till att det i dag är brist på vuxna, avverkningsmogna träd.
          </note>
          <note>
            Visst har skogsindustrin rätt när den säger att vi har en hög
            tillväxt i skogen. Men det är trädbebisar som växer. Det kommer
            att ta minst en generation innan de träden är vuxna nog att kunna
            bli hus, papper, värme, biodrivmedel och andra nyttigheter. Det
            talar skogsbolagen inte lika högt om.
          </note>
          <note>
            Vi måste ställa oss frågan: Är det hållbart med ett skogsbruk
            där bara varannan eller var tredje generation kan göra uttag av
            fullvuxna träd ur skogen?
          </note>
          <note>
            Herr talman! Självklart måste vi leva upp till Nagoyaöverenskommelsen
            och skydda minst 17 procent av den produktiva skogen. Gammelskogar
            och skogar med höga naturvärden ska inte brukas alls. De ska skyddas.
            I dag är bara några procent skyddade. Att regeringen inte tillsätter
            tillräckligt med pengar för att uppnå Nagoyaavtalet är en skam
            och förtjänar en egen debatt. Det kan inte få vara så, som det
            ofta är i dag, att det bara finns två alternativ för ett skogsskifte.
            Antingen blir det naturreservat eller så kalhuggs det och förvandlas
            till en trädplantage.
          </note>
          <note>
            Jag kommer från skogslänet Värmland. Där har vi de senaste åren
            drabbats av ett allt intensivare och vårdslösare kalhyggesskogsbruk.
            Det har gått så långt att Skogsstyrelsen har reagerat skarpt på
            flera av avverkningarna. I mina hemtrakter hade vi till för några
            år sedan ett stort skogsområde som flitigt användes av bofasta
            och besökande – för vandringar, hästturer, jakt, bär- och svampplockning,
            kort sagt allt det där som ger livet på landet livskvalitet och
            som skapar jobb.
          </note>
          <note>
            Under några höstveckor förvandlades vår skog till ett sargat
            och sönderkört kraterområde. Skogsstyrelsens representant kom
            dit och slog fast att han aldrig hade sett värre vad gällde körskador,
            sönderkörda bäckar, skogsvägar och stigar, men inget fanns att
            göra.
          </note>
          <note>
            Precis bredvid det stora kalhygget är nu ett litet naturreservat
            bildat – av samma sorts skog. Vi som lät våra skogsskiften ingå
            i naturreservatet har svårt att förstå att ägaren av skiftena
            på andra sidan gränsen med dagens lagstiftning kan tillåtas avverka
            skogen på det sätt han gjorde. Hade skogen i stället avverkats
            kontinuerligt, om ägaren till exempel tagit ut 20 procent av virkesvolymen
            vart tionde år, hade skogen varit kvar för oss alla, för människor,
            djur och växter. Då hade han tagit lika stor hänsyn till miljö
            som till produktion, som det så vackert står i skogsvårdslagen.
          </note>
          <note>
            Det skogsbolag som utförde avverkningen är FSC-märkt, liksom
            de flesta andra svenska skogsbolag. Det visar tydligt att den
            svenska FSC-märkningen är urvattnad. I andra länder betyder märket
            något. Den tyska FSC-märkningen utgår från att skogen ska brukas
            med en form av hyggesfritt skogsbruk som grundar sig på skogens
            naturliga sätt att växa och utvecklas, det vill säga en flerårig,
            flerskiktad skog med flera olika trädslag, en skog där träden
            avverkas kontinuerligt utan hyggen.
          </note>
          <note>
            Herr talman! Vi behöver en sådan märkning också i Sverige. Vi
            behöver ett annat skogsbruk. Det är nödvändigt för miljön, för
            den biologiska mångfalden. Det är nödvändigt för klimatet. Ett
            kalhygge genererar flera gånger större utsläpp av växthusgaser
            än en skog som får förbli skogsbeklädd. Det är nödvändigt för
            en levande landsbygd. Levande skogar är viktiga för oss bofasta,
            för turisterna och för jobben.
          </note>
          <note type="speaker">
            Anf. 130 JOHAN HULTBERG (M) replik:
          </note>
          <note>
            Herr talman! Det gläder mig mycket att Stina Bergström lyfter
            fram skogspolitiken i debatten. Det är en fråga som jag brinner
            för. Jag delar uppfattningen att skogen är oerhört viktig för
            vårt land och att vi ska utveckla politiken.
          </note>
          <note>
            Men jag har en klar uppfattning om att vi har en skogspolitik
            som ger den enskilda skogsägaren en stor valfrihet i brukandet.
            Det är inte alls på det sättet att det enda som är möjligt är
            kalhyggesbruk eller trakthyggesbruk, utan tack vare den politik
            som med bred förankring infördes 1994 skapades en stor valfrihet
            för den enskilda skogsägaren att forma sitt brukande utifrån sina
            intressen och sina mål. I Miljömålsberedningens senaste betänkande
            om en hållbar markanvändning i skogsbruket föreslås en lång rad
            förslag som jag tror ytterligare kommer att förbättra miljöhänsynen
            inom skogen. Därmed tas viktiga kliv framåt när det gäller att
            skydda mer skog och utveckla brukandet så att vi kan klara den
            gröna omställningen, som bygger på att det blir mer förnybar biomassa.
          </note>
          <note type="speaker">
            Anf. 131 STINA BERGSTRÖM (MP) replik:
          </note>
          <note>
            Herr talman! Enligt skogsvårdslagen kan den skogsägare som vill
            bruka sin skog hyggesfritt göra det. Där är jag och Johan Hultberg
            överens. Men jag vet hur det är att som skogsägare försöka få
            råd om hur man använder andra former än kalhyggesbruket. Det är
            väldigt svårt. Hittills har man inte kunnat ringa upp Skogsstyrelsen
            och få råd och hjälp med det. Det behövs informationsinsatser
            om detta både på Skogsstyrelsen och i de enskilda skogsbolagen.
            Det behövs också ett uppdrag att hjälpa skogsägarna att bruka
            skogarna hyggesfritt.
          </note>
          <note type="speaker">
            Anf. 132 JOHAN HULTBERG (M) replik:
          </note>
          <note>
            Herr talman! Skogsstyrelsen har antagit en ny policy för kontinuitetsskogsbruk
            och utvecklar i detta nu sin rådgivning så att den blir bättre.
            Jag kan delvis instämma i kritiken om att Skogsstyrelsen har varit
            tämligen ensidig i sin rådgivning gentemot skogsägarna. Vi behöver
            också, vilket jag har lyft fram tidigare här i kammaren, mer forskning
            om alternativa skogsbruksmetoder. Alla metoder har sina för- och
            nackdelar.
          </note>
          <note>
            Vi ska utveckla politiken, men vi måste ändå komma ihåg att vi
            aldrig tidigare har haft så mycket skog i Sverige – och aldrig
            tidigare heller så mycket skyddad skog. Det är tack vare Alliansens
            satsningar.
          </note>
          <note type="speaker">
            Anf. 133 STINA BERGSTRÖM (MP) replik:
          </note>
          <note>
            Herr talman! Ja, vi behöver forska mer om hyggesfria skogsbruksmetoder,
            men vi behöver också forska och diskutera mer om vad kalhyggesbruket
            har för följder. Det är den diskussionen jag vill lyfta fram.
            Är kalhyggesbruket hållbart? För mig är svaret ett tydligt nej.
          </note>
          <note type="speaker">
            Anf. 134 ROGER TIEFENSEE (C) replik:
          </note>
          <note>
            Herr talman! Jag tackar Stina Bergström för att hon lyfter fram
            frågan om skogsbruk. Jag har jobbat mycket med detta under det
            senaste året i Miljömålsberedningen, inte minst med frågan om
            kontinuitetsskogsbruk. Ett tag kändes det i beredningens arbete
            som att kontinuitetsskogsbruk var lösningen på alla frågor. Det
            var bra för biologisk mångfald, klimat och you name it . Vi hade
            sedan en vetenskaplig medling mellan olika kunskapare om klimatperspektivet
            i kontinuitetsskogsbruk. Man kom fram till att vi inte vet om
            kontinuitetsskogsbruk eller trakthyggesbruk är bäst ur klimatsynpunkt.
            Där tror jag att man får vara lite ödmjuk.
          </note>
          <note>
            Som Johan Hultberg var inne på finns det i dagens skogsvårdslag
            inget som förhindrar en skogsägare att bruka skogen med kontinuitetsmetoder.
            Men som framhölls i det förra replikskiftet gäller det att utveckla
            rådgivningen, så att man kan få stöd och hjälp om man vill göra
            det valet.
          </note>
          <note type="speaker">
            Anf. 135 STINA BERGSTRÖM (MP) replik:
          </note>
          <note>
            Herr talman! Problemet är inte att det inte skulle gå att bedriva
            hyggesfritt skogsbruk med gällande skogsvårdslag. Problemet är
            att det går att bedriva ett sådant skogsbruk som jag beskrev i
            mitt anförande, det vill säga ett väldigt vårdslöst kalhyggesbruk,
            utan att drabbas av några som helst sanktioner eller något annat
            som bromsar detta. I dag har vi en skogsvårdslag som egentligen
            säger att miljö och produktion ska vara två likställda mål. Men
            i praktiken är det inte så. I praktiken kan ett skogsbolag eller
            en skogsägare avverka skogen på ett helt miljövidrigt sätt. Det
            är därför vi måste ändra skogsvårdslagen och tillämpandet av den.
          </note>
          <note>
            Jag är inte övertygad vad gäller det här med klimatutsläppen
            och kontinuitetsskogsbruk kontra kalhyggesbruk. Det finns forskare
            som säger att vad vi egentligen skulle göra för att främja klimatutvecklingen
            är att inte avverka någon skog alls.
          </note>
          <note type="speaker">
            Anf. 136 ROGER TIEFENSEE (C) replik:
          </note>
          <note>
            Herr talman! Om man inte avverkar någon skog alls förstör man
            möjligheten att substituera bränsle, skapa en fossiloberoende
            fordonsflotta och uppnå hållbar kemi, Stina Bergström. Då optimerar
            man ett miljömål men motverkar på samma gång andra.
          </note>
          <note>
            Jag tycker att det är lite fult av Stina Bergström att ha ett
            perspektiv 40 år tillbaka i tiden. Det är ungefär 20 år sedan
            vi fick en ny skogsvårdslag. Det är därifrån man ska mäta hållbarheten
            i skogsbruket.
          </note>
          <note type="speaker">
            Anf. 137 STINA BERGSTRÖM (MP) replik:
          </note>
          <note>
            Herr talman! Jag tittar på vad vi har gjort de senaste 40 åren
            i verkligheten. Vi har avverkat halva Sveriges skogsbestånd. Vi
            har avverkat mycket mer än vad som är hållbart att göra för en
            generation. Det var det problemet jag ville lyfta fram. Vi måste
            se långsiktigt på vårt skogsbruk. Vi måste se till att även våra
            barn och barnbarn ska kunna bruka de här skogarna. Det gäller
            inte bara träd, utan också alla andra ekosystemtjänster som skogen
            ger oss.
          </note>
          <note type="speaker">
            Anf. 138 JOHAN LÖFSTRAND (S):
          </note>
          <note>
            Herr talman! Det är en spännande debatt om miljö och klimat.
            Jag tänkte i mitt anförande mest beröra transportsektorn.
          </note>
          <note>
            Sverige har satt upp målet att vi ska ha en fossiloberoende fordonsflotta
            till 2030. Jag tycker att det är ett ambitiöst mål som vi borde
            sträva mot. Tyvärr går tiden alldeles för snabbt, och vi har under
            de senaste åren inte sett mycket till handlingskraft.
          </note>
          <note>
            I dag är 95 procent av alla nya bilar som säljs fossildrivna.
            Det är ett oerhört stort problem, om vi nu ska uppnå målet om
            en fossiloberoende fordonsflotta. Man räknar med att en bil har
            en medellivslängd på ungefär 17 år. Detta kanske kommer att snabbas
            upp lite grann, men många av de bilar som säljs i dag kommer framgent
            att vara fossildrivna.
          </note>
          <note>
            Regeringens politik de senaste åren har snarare drivit fram att
            vi har fått fler fossildrivna bilar och färre miljöbilar, då man
            haft olika typer av styrmedel som gynnat fossila drivmedel, framför
            allt diesel. De här bilarna drar väsentligt mindre bränsle; det
            stämmer. Men det har blivit så att dieselbilen är Alliansens miljöbil.
            Försäljningen av dieselbilar har skjutit i höjden under de senaste
            åren.
          </note>
          <note>
            Trots att dieselbilen drar mindre bränsle är den fortfarande
            ett hot mot klimatet, och förutom att den påverkar klimatet orsakar
            den även andra problem. Den släpper ut väldigt mycket partiklar,
            och partikelproblematiken i storstäderna ökar. Vi kunde senast
            läsa i dagens DN att partiklar och luftföroreningar påverkar fostrens
            utveckling och att det finns stor risk att barn föds med väldigt
            låg vikt om man vistas i miljöer med mycket partikelföroreningar.
          </note>
          <note>
            Politik är att vilja. Den borgerliga regeringen skulle ha kunnat
            göra så oerhört mycket mer för att styra mot en mer miljövänlig
            och miljöanpassad fordonsflotta. Nu har regeringen lagt fram ett
            antal förslag. Först och främst föreslår man en kvotplikt. Jag
            tycker att det är spännande att en borgerlig regering föreslår
            kvoter i stället för att använda sig av ekonomiska styrmedel,
            men man tager vad man haver. Det kanske fanns skäl till detta.
            Framför allt kanske man inte ville röra koldioxidskatten, även
            om effekten på kostnaden för drivmedlen kommer att bli densamma.
          </note>
          <note>
            Jag gläds dock åt att regeringen på några punkter har satt ned
            foten. Man tydliggör att skattebefrielsen för höginblandad etanol
            och biogas ska permanentas. Det är oerhört positivt. Det kanske
            skulle ha skett för fem sex år sedan – då kanske vi inte hade
            sett den dip i produktionen av både etanol och biogas som vi ser
            i dag.
          </note>
          <note>
            Jag ser ett annat problem. Kvotpliktsförslagen skulle ha kunnat
            vara mycket mer ambitiösa. I dag når detta bara en liten del.
            Vi hade kunnat dubbla eller ha mycket högre ambitioner i de förslag
            som har funnits.
          </note>
          <note>
            Det som är det stora dilemmat med hela den borgerliga drivmedelspolitiken
            är att det inte finns någon långsiktighet, och tyvärr är man inte
            teknikneutral och konsekvent. Man kan införa skattebefrielse för
            höginblandad etanol och biogas, men de nya bränslen som kommer
            nu, HVO:erna, det vill säga de biosyntetiska bränslena, ger man
            inga förmåner alls. De får fortsätta att arbeta i skymundan och
            får ännu större problem att klara sig när man delvis kommer att
            straffbeskatta dem.
          </note>
          <note>
            När man genomför förslag har man inte gått igenom och kontrollerat
            vilka konsekvenserna kommer att bli. Vissa får kortsiktiga problem,
            och andra gör att industrin inte vågar satsa därför att man inte
            är tillräckligt långsiktig.
          </note>
          <note>
            Det finns stora utmaningar på detta område – det är jag den förste
            att skriva under på. Men om regeringen hade varit lite mer konsekvent
            och byggt styrmedel som var långsiktiga, teknikneutrala och enkla
            tror jag att vi hade nått bra mycket längre än i dag, när 95 procent
            av de bilar som säljs drivs med fossila drivmedel. Sverige kan
            bättre både för att skapa fler arbetstillfällen och för att vi
            ska få en bättre jord att leva på.
          </note>
          <note type="speaker">
            Anf. 139 ROGER TIEFENSEE (C) replik:
          </note>
          <note>
            Herr talman! Tack, Johan Löfstrand, för ett engagerat anförande!
            Det är uppenbart att Johan är engagerad i dessa frågor och kring
            att ställa om hela transportsektorn. Jag och regeringen är det
            också.
          </note>
          <note>
            Vi har satt upp ett mål om att vi ska ha en fossiloberoende fordonsflotta
            till 2030. Johan Löfstrand ser det som ett stort problem att många
            av de miljöbilar som säljs i dag är snåla dieselbilar. Jag kan
            upplysa Johan Löfstrand om att Diesel var en tysk som hette Rudolf
            i förnamn, och han uppfann en förbränningsmotor, dieselmotorn.
            Den kan vi köra med förnybara bränslen.
          </note>
          <note>
            Inriktningen för den utredning som sitter och jobbar är för det
            första energieffektivitet, för det andra förnybara bränslen och
            för det tredje elektrifiering. Det är de tre spår som vi ser för
            att nå målet om en fossiloberoende fordonsflotta.
          </note>
          <note type="speaker">
            Anf. 140 JOHAN LÖFSTRAND (S) replik:
          </note>
          <note>
            Herr talman! Jag vet att Roger Tiefensee också brinner för de
            här frågorna. Jag tror att Centerpartiet i många fall har en högre
            ambition, men man kanske inte får igenom sin politik.
          </note>
          <note>
            Jag är fullt medveten om att förbränningsmotorn kommer att fortsätta
            att vara en drivkraft framgent. Vi kommer inte att komma undan
            det.
          </note>
          <note>
            Då är min fråga: Om regeringen nu ser att det finns andra sätt
            att nå detta, till exempel genom att använda biodrivmedel, varför
            straffbeskattas till exempel HVO:er? Om man använder höginblandad
            HVO eller någon annan typ av biosyntetisk diesel får man inte
            dessa skattelättnader. Varför ska det vara så?
          </note>
          <note type="speaker">
            Anf. 141 ROGER TIEFENSEE (C) replik:
          </note>
          <note>
            Herr talman! Vi måste erkänna att hela energiskattesystemet har
            varit ett lapptäcke under lång tid, i många decennier. Jag hoppas
            nu att utredaren som tittar på målet om en fossiloberoende fordonsflotta
            beaktar dels hur det ska formuleras, dels vilka åtgärder vi behöver
            implementera. En sådan är, som jag ser det, bonus–malus-systemet,
            som jag vet att vi är överens om, där man får en premie om man
            köper en klimatsmart bil och en avgift om man köper en klimatdålig
            bil.
          </note>
          <note type="speaker">
            Anf. 142 JOHAN LÖFSTRAND (S) replik:
          </note>
          <note>
            Herr talman! Det är skönt att höra att Centerpartiet har anammat
            det socialdemokratiska förslaget om ett bonus–malus-system, och
            jag hoppas att vi implementerar ett sådant så fort som möjligt.
          </note>
          <note>
            Jag håller också med om att det är ett lapptäcke. Men varför
            kan man då inte gå fram med ett sammanhängande förslag? Här skapar
            man skattebefrielse för höginblandad etanol och biogas, men man
            gör det inte för de biosyntetiska drivmedlen. Varför gör man inte
            allting på en gång? Varför gör man det ena och väntar med det
            andra när vi ser att industrin slås ut på grund av att vi hela
            tiden skapar inkonsekvenser? Borde vi inte skapa ett tydligt system
            som är teknikneutralt och långsiktigt och som kan sjösättas?
          </note>
          <note type="speaker">
            Anf. 143 JOHAN HULTBERG (M) replik:
          </note>
          <note>
            Herr talman! Det var lite elakt av Johan Löfstrand att avsluta
            med ett frågebatteri till Roger Tiefensee, men debatten fortsätter
            väl i andra forum, Twitter och annat, måhända.
          </note>
          <note>
            Vi måste ändå komma ihåg, Johan Löfstrand, att när Alliansen
            tillträdde 2006 ärvde vi Europas mest bränsletörstiga fordonspark.
            Nu har vi fått i gång omställningen, och vi är alla här inne överens
            om att omställningen går för långsamt och att transportpolitiken
            och omställningen av densamma är en av de absolut viktigaste och
            största utmaningarna inom klimatpolitiken, där Sverige har mest
            kvar att göra.
          </note>
          <note>
            Jag kan delvis hålla med om att vi har misslyckats politiskt
            – och det tycker jag att vi ska ta på oss över blockgränserna
            – att nå långsiktigheten. Ska vi nå en långsiktighet tror jag
            att vi framför allt ska jobba på EU-nivå med det som vi var inne
            på tidigare, att ställa krav på tillverkarna att ta fram nya,
            bränslesnåla motorer.
          </note>
          <note>
            Därför är det viktigt att Lena Ek orkar fortsätta att ta striden
            med tyska kolleger som vill gå i en annan riktning och att vi
            här på hemmaplan använder koldioxidskatten som det viktigaste
            styrmedlet.
          </note>
          <note type="speaker">
            Anf. 144 JOHAN LÖFSTRAND (S) replik:
          </note>
          <note>
            Herr talman! Johan Hultberg lyfter fram att vi är överens på
            ett antal områden och att vi ska konstatera att det finns en del
            problem. Jag håller med. Det är en oerhört komplex materia. Men
            den borgerliga regeringen kan inte vara speciellt stolt över att
            försäljningen av dieselbilar har skjutit i höjden, att antalet
            nya bilar som säljs i dag i stort sett uteslutande är bilar som
            drivs med fossila drivmedel.
          </note>
          <note>
            Borde man inte under dessa år ha infört ett antal styrmedel som
            hade styrt mot att bilarna drivs med etanol eller andra förnybara
            bränslen? Då hade vi kunnat uppnå målet, som jag tycker är oerhört
            gott, om att ha en fossiloberoende fordonsflotta till 2030.
          </note>
          <note>
            I stället har man skapat ytterligare ett lapptäcke med ett antal
            nya undantag där olika branscher och olika företag inte riktigt
            vet vad det är som gäller.
          </note>
          <note type="speaker">
            Anf. 145 JOHAN HULTBERG (M) replik:
          </note>
          <note>
            Herr talman! Genom den utredning som nu arbetar tar vi ett samlat
            grepp på politiken för att kunna skapa den långsiktighet som vi
            alla strävar efter. Jag hoppas att de förslag som kommer fram
            i utredningen kan få en bred uppbackning här i Sveriges riksdag.
          </note>
          <note>
            Vad vi har försökt göra är att få till en snabb utveckling. Vi
            kan ändå konstatera att nybilsförsäljningen i dag framför allt
            sker med allt bättre bilar och att det kommer in mer bränslesnåla
            bilar. Precis som Roger Tiefensee sade går det att driva dieselbilar
            med förnybar diesel, vilket nu är på väg fram på bred front. Det
            är farligt att säga att dieseln inte kan vara en energibärare.
          </note>
          <note type="speaker">
            Anf. 146 JOHAN LÖFSTRAND (S) replik:
          </note>
          <note>
            Herr talman! Jag kan inte undgå att avsluta med en fråga igen.
            Vi får väl ta debatten vid ett annat tillfälle.
          </note>
          <note>
            Om nu regeringen ser att det finns miljövänlig diesel som är
            på väg fram, varför straffbeskattar man den? Det kommer nog en
            interpellationsdebatt eller något annat tillfälle då vi kan diskutera
            detta. Men varför har man inte gett HVO:er och andra biodrivmedel
            detta undantag som man har gjort med etanol och biogas?
          </note>
          <note>
            Jämställdhetsfrågor
          </note>
          <note type="speaker">
            Anf. 147 ANN-CHRISTIN AHLBERG (S):
          </note>
          <note>
            Herr talman! Kvinnor förlorar i genomsnitt 3,6 miljoner i inkomst
            under ett arbetsliv, och jämställdhetsarbetet kryper fram med
            små myrsteg. Kunskap och fakta har vi, men det behövs politiska
            beslut för att driva på jämställdhetsarbetet, för utvecklingen
            klarar inte av att göra det själv.
          </note>
          <note>
            Vi vet att kvinnor diskrimineras i arbetslivet. Vi vet att kvinnor
            är mer beroende av en bra och fungerande välfärd för att kunna
            få möjlighet till egen försörjning. Vi vet att 100 000, de flesta
            kvinnor, lämnar arbetslivet eller går ned i tid för att ta hand
            om en nära anhörig eftersom de inte litar på att deras nära och
            kära får den vård och omsorg som de behöver. 100 000 är väldigt
            många människor – ungefär så många som bor i Borås stad, från
            den veckogamla babyn till den äldsta invånaren i Borås.
          </note>
          <note>
            De flesta av dessa kvinnor har också tidigare i sitt arbetsliv
            haft låg lön, ofrivillig deltid och inte kunnat arbeta när barnen
            var små på grund av att det inte fanns barnomsorg eller att det
            förväntades att de skulle vara hemma med barnen.
          </note>
          <note>
            Att diskrimineras under ett långt arbetsliv kostar inte bara
            3,6 miljoner i inkomstförlust, utan det ger dessutom en dålig
            pension. Ca 50 procent av de kvinnor som går i pension i dessa
            dagar kommer att tvingas leva på en garantipension trots att de
            har ett långt arbetsliv bakom sig.
          </note>
          <note>
            Man kan lätt tro att, javisst, så ser det ut nu eftersom man
            hade de arbetsvillkoren förr. Men tyvärr ser utvecklingen inte
            så positiv ut. De otrygga anställningarna ökar, delade turer blir
            fler och ca 200 000, oftast kvinnor, tvingas fortfarande till
            ofrivilliga deltider.
          </note>
          <note>
            Vi vet att kvinnor i dag utbildar sig mer än män, men det lönar
            sig inte för kvinnorna, varken i lönekuvertet eller i maktposition.
          </note>
          <note>
            Vi vet att kvinnor fortfarande tar mer ansvar för barn och familj.
          </note>
          <note>
            Politiken måste se till att göra skillnad så att inte dagens
            unga flickor eller kvinnor kommer att diskrimineras på samma sätt
            som tidigare generationers kvinnor. Men förslagen från regeringen
            lyser med sin frånvaro trots sju år vid makten.
          </note>
          <note>
            Vi socialdemokrater vill och vågar ta politiska beslut för bättre
            arbetsvillkor som går att förena med ett socialt liv, för att
            dela föräldraledighet mer lika, för att värdesätta kvinnors arbetsinsats
            och kompetens, för heltider även för kvinnor, för en arbetsmiljö
            som inte sliter ut kvinnor och inte heller män och för att minska
            visstidsanställningar och ta bort delade turer.
          </note>
          <note>
            För att fler kvinnor ska få förutsättningar till sin egen försörjning
            behöver vi en bra, fungerande välfärd. Vi behöver barnomsorg på
            kvällar, nätter och helger och äldreomsorg av god kvalitet som
            man kan lita på.
          </note>
          <note>
            Kvinnor måste få tillgång till maktens korridorer och rum. Med
            politikens hjälp kan vi se till att kvinnor får visa sin kompetens
            även i ledande positioner.
          </note>
          <note>
            Vi måste få en nationell resurs för jämställdhetsarbetet. Det
            handlar om politisk vilja, och den har vi socialdemokrater. Vi
            accepterar inte att halva Sveriges befolkning diskrimineras på
            grund av kön.
          </note>
          <note>
            Regeringen har inte aviserat att de har för avsikt att lägga
            några som helst förslag som driver på jämställdhetsarbetet under
            det här riksmötet. På propositionslistan som har lagts fram för
            riksdagen finns det inte en enda åtgärd.
          </note>
          <note>
            Eftersom vi har jämställdhetsminister Maria Arnholm här undrar
            jag när det kommer några konkreta förslag som driver på arbetet
            för ett jämställt samhälle. Vi har kunskapen, men att våga förändra
            möter ofta motstånd; det vet vi. Så har det alltid varit.
          </note>
          <note>
            Utan politiska beslut såsom särbeskattning, barnomsorg, föräldraförsäkring
            och pappamånader hade vi inte kommit dit vi har kommit i dag.
            Men det var inte alla som tyckte att det var positiva eller bra
            politiska beslut, trots att vi vet att de har gett mycket goda
            resultat.
          </note>
          <note>
            Ett annat argument för att man inte vill göra något är att man
            tror att utvecklingen ändå går åt rätt håll. Men faktum är att
            lönegapet mellan kvinnor och män har minskat marginellt de senaste
            decennierna, och de två senaste åren har andelen kvinnor i börsbolags
            styrelser minskat.
          </note>
          <note>
            Historiskt har utvecklingen mot ökad jämställdhet drivits av
            politiska förslag och reformer. Utvecklingen går inte åt rätt
            håll av sig själv. Politisk vilja och mod krävs för att få ett
            samhälle som är bra för alla. Vi socialdemokrater gör allt för
            att lägga sådana förslag.
          </note>
          <note type="speaker">
            Anf. 148 Statsrådet MARIA ARNHOLM (FP) replik:
          </note>
          <note>
            Herr talman! Tack, Ann-Christin Ahlberg, för ditt inlägg i den
            livliga och stora debatt som ligger framför oss!
          </note>
          <note>
            Jag kan konstatera att inför alla de historiska insatser, de
            viktiga steg som har tagits för att göra Sverige till ett av världens
            mest jämställda länder, har Folkpartiet alltid funnits med och
            röstat ja. Socialdemokraterna har också oftast gjort det, men
            det har funnits tillfällen när vi har varit ensamma och drivit
            hårdast, så jag känner mig ganska trygg bakåt.
          </note>
          <note>
            Jag ska återkomma i mitt huvudanförande med de förslag som alliansregeringen
            har bidragit med för att föra utvecklingen framåt. Jag vill bara
            passa på att här säga att vid sidan av alla konkreta, enskilda
            jämställdhetsreformer finns det inget viktigare för kvinnor och
            barn än att ett land har sunda finanser och råd med en bra välfärd.
          </note>
          <note>
            Sedan alliansregeringen tillträdde har skatteintäkterna ökat
            med 40 miljarder kronor, som har använts till en bättre välfärd
            till fromma för inte minst kvinnor.
          </note>
          <note type="speaker">
            Anf. 149 ANN-CHRISTIN AHLBERG (S) replik:
          </note>
          <note>
            Herr talman! För oss socialdemokrater är det självklart att kvinnor
            och män ska ha samma skyldigheter men också samma rättigheter
            och möjligheter i vårt samhälle. Så är det inte i dag. Då måste
            vi lägga fram politiska beslut.
          </note>
          <note>
            Nu hade inte jämställdhetsministern några konkreta förslag, som
            jag hade önskat och som jag hade i mitt anförande. Vad är det
            regeringen kommer att lägga fram under det här riksmötet? På propositionslistan
            står det ingenting som jag kan utläsa är ett förslag som vi vet
            skulle påskynda ett jämställt samhälle genom arbete för att driva
            på.
          </note>
          <note>
            Jag vet att våra partier historiskt sett har varit bra på att
            driva på. Därför hade jag ganska stora förväntningar på att jämställdhetsministern
            skulle komma med stora, konkreta förslag, så att vi får ett mer
            jämställt samhälle än vi har i dag. Det är faktiskt morgondagens
            flickor och kvinnor det handlar om.
          </note>
          <note type="speaker">
            Anf. 150 Statsrådet MARIA ARNHOLM (FP) replik:
          </note>
          <note>
            Herr talman! Absolut handlar det om framtiden, och jag har ju
            tio minuter på mig sedan att berätta mer om vad jag har för planer
            för framtiden.
          </note>
          <note>
            Men vi kan konstatera att alliansregeringen till exempel har
            lagt 2,6 miljarder, en historiskt unik summa, på jämställdhetsintegrerande
            projekt i det svenska samhället.
          </note>
          <note>
            Det är en typ av satsning som inte har förekommit tidigare och
            som jag med stolthet nämner som ett konkret exempel. Det arbetet
            fortsätter också under detta och kommande budgetår.
          </note>
          <note type="speaker">
            Anf. 151 ANN-CHRISTIN AHLBERG (S) replik:
          </note>
          <note>
            Herr talman! Jämställdhetsintegrering ska ju pågå på alla politikområden,
            och så har det varit under en mycket lång tid. Det finns redan
            politiska beslut om det. Jag hoppas att regeringen gjorde detta
            redan innan man fick de här pengarna, men jag är osäker. Man borde
            ju i så fall ha sett att den borgerliga regeringen har sett till
            att många män har fått mycket mer än vad kvinnor har fått.
          </note>
          <note>
            Vi vet vad som driver jämställdhetsarbetet framåt. De konkreta
            förslagen är inte lagda i Sveriges riksdag ännu.
          </note>
          <note type="speaker">
            Anf. 152 JENNY PETERSSON (M) replik:
          </note>
          <note>
            Herr talman! Ann-Christin Ahlberg glömde nämna att regeringen
            satsade 1,6 miljarder under förra mandatperioden just på jämställdhetsarbete.
            Det är en tiodubbling i förhållande till vad tidigare regeringar
            har gjort. Det är ett arbete som även fortsätter nu.
          </note>
          <note>
            Pågående arbete känner Ann-Christin Ahlberg till: JA-delegationen,
            utredningen om män och jämställdhet och de aktiva, förebyggande
            åtgärder som Arbetsmiljöverket har hand om.
          </note>
          <note>
            Ann-Christin Ahlberg brukar fråga mig vem hon kan lita på i debatten.
            Därför tänkte jag fråga henne vem vi kan lita på. Det har varit
            lite dubbla budskap. I er motion står det att rätt till heltid
            bör lösas av parterna men att lagstiftning kan övervägas. Vi har
            hört lite olika bud från Magdalena Andersson, ansvarig för budgeten,
            Stefan Löfven och nu Ann-Christin Ahlberg. Min fråga är därför:
            Vem kan vi lita på?
          </note>
          <note type="speaker">
            Anf. 153 ANN-CHRISTIN AHLBERG (S) replik:
          </note>
          <note>
            Herr talman! Jag kan lova dig, Jenny Petersson, att du kan lita
            på oss alla tre. Vi vill att kvinnor också ska ha rätt till heltid.
            Det är 200 000, oftast kvinnor, som har ofrivillig deltid. Jenny
            Petersson vet lika väl som jag att många av dessa kvinnor är ganska
            lågavlönade i tillägg till att de tvingas till deltidstjänster.
          </note>
          <note>
            Vi tycker att detta inte är bra. Vi måste få mer heltidstjänster.
            Sedan får vi hjälpas åt på många olika sätt, för det behövs både
            att parterna är med och att de offentliga arbetsgivarna är delaktiga.
          </note>
          <note>
            Du kan lita på att vi kommer att jobba stenhårt för att det ska
            bli heltider även för kvinnor.
          </note>
          <note type="speaker">
            Anf. 154 JENNY PETERSSON (M) replik:
          </note>
          <note>
            Herr talman! Det där svaret känns igen: Ni kan lita på oss alla
            tre.
          </note>
          <note>
            Jag tycker verkligen att parterna ska ta sitt ansvar här, men
            är det lagstiftning som kommer att gälla eller inte? Det kommer
            olika bud om det, och därför frågade jag vilket bud som gäller.
          </note>
          <note>
            Sedan har vi som sagt gjort historiska satsningar på jämställdhetsarbetet.
            Nu är min talartid slut.
          </note>
          <note type="speaker">
            Anf. 155 ANN-CHRISTIN AHLBERG (S) replik:
          </note>
          <note>
            Herr talman! Jenny Petersson är politiker precis som jag, och
            hon vet precis som jag att med politiska beslut kan man lägga
            fast regler i en kommun, ett landsting eller en region som skapar
            heltider. Så kommer vi att börja. Sedan kommer vi att se till
            att också försöka få parterna på den andra sidan med. De kan vi
            inte styra så mycket över. Går det inte att få med dem får vi
            ta till lagstiftning.
          </note>
          <note>
            Du får klara och tydliga besked från oss socialdemokrater när
            det gäller att kvinnor ska få heltider.
          </note>
          <note type="speaker">
            Anf. 156 CHRISTINA HÖJ LARSEN (V):
          </note>
          <note>
            Herr talman! Jämställdhet handlar om att skapa ett samhälle där
            Zahra och Per har lika tillgång till makt och resurser. Det är
            ett samhälle där kvinnor har samma möjligheter som män att arbeta
            också heltid, ett samhälle där det inte automatiskt är en ekonomisk
            förlust att vara kvinna. Det är ett samhälle där barn har lika
            rätt till sina föräldrar – mamma och pappa. Men som de flesta
            av oss vet är det tyvärr inte så i dag.
          </note>
          <note>
            För att ändra på detta krävs en progressiv politik. De jämställdhetspolitiska
            framsteg vi gjort historiskt är ett resultat av medvetet feministiskt
            arbete till exempel i kampen för barnomsorg och föräldraförsäkring.
            Det är framsteg som aldrig hade åstadkommits utan politisk vilja
            och ekonomisk kraft bakom orden, och framför allt är det framsteg
            som innebär att vi har prioriterat gemensam välfärd. Det har gynnat
            hela det svenska samhället, bland annat genom en hög andel kvinnor
            i förvärvsarbete.
          </note>
          <note>
            Herr talman! Vänsterpartiets ekonomiska politik är grundstenen
            i vårt arbete för ett jämställt samhälle, och i detta är en gemensamt
            finansierad välfärd helt avgörande. När välfärden inte byggs ut
            i takt med ökande behov ökar i stället behovet av oavlönat omsorgsarbete,
            vilket i praktiken innebär minskat utrymme för främst kvinnor
            att arbeta.
          </note>
          <note>
            Det är i dag kvinnorna som kompenserar för en fallerande välfärd.
            Det är kvinnorna som tar hand om gamla och tvingas till ofrivilligt
            deltidsarbete på grund av bristande barnomsorg på obekväma arbetstider.
            Det får konsekvenser för kvinnors sjukskrivningar, lägre pensioner,
            ersättningar i socialförsäkringssystemet och så vidare.
          </note>
          <note>
            Trots hög arbetslöshet präglas regeringens politik av brist på
            investeringar för att skapa jobb. I stället fortsätter skattesänkningar
            för dem som har turen att ha ett jobb och ökad utsatthet för arbetslösa
            och sjuka. Som del av ökade ekonomiska klyftor har även inkomstgapet
            mellan kvinnor och män ökat kraftigt. I kronor och ören har gapet
            ökat med drygt 1 500 kronor per månad mellan 2006 och 2013.
          </note>
          <note>
            Herr talman! Vänsterpartiet föreslår ett antal viktiga reformer
            för att minska löne- och inkomstskillnaderna mellan kvinnor och
            män och omfördela ansvaret för det obetalda hemarbetet. De viktigaste
            satsningarna gäller en förstärkt välfärdssektor, ökade resurser
            till ensamstående föräldrar och en jämställd föräldraförsäkring.
            Rätt till heltid, liksom högre löner i kvinnodominerade yrken,
            är såklart också prioriterat.
          </note>
          <note>
            Våra satsningar innebär både höjd kvalitet och fler anställda
            i välfärden. Vi gör särskilda satsningar på äldreomsorg och på
            barnomsorg på obekväm arbetstid.
          </note>
          <note>
            Herr talman! Fattiga barn har fattiga föräldrar. Barnfattigdom
            kan bekämpas endast om vi väljer att skapa ett jämlikt samhälle
            fritt från fattigdom.
          </note>
          <note>
            De senaste årens nedmontering av gemensamt finansierade trygghetssystem
            som a-kassa och sjukförsäkring har försämrat den ekonomiska situationen
            för många vuxna. Föräldrarnas ekonomi avgör om barnen har råd
            att vara med på fotbollen, delta i skolutflykten eller få nya
            vinterskor.
          </note>
          <note>
            Vi vet att många av de barn som är fattiga bor med ensamstående
            föräldrar. Sämst ekonomi har ensamstående kvinnor med barn. Deras
            relativa ekonomiska standard har försämrats under de senaste fem
            åren. En förklaring är att arbetslösheten är hög bland ensamstående
            mödrar och att den har ökat, liksom även det faktum att många
            fler kvinnor än män tvingas till deltidsarbete. Det är dock inte
            hela förklaringen. En lika viktig orsak är att fördelningspolitiken
            har fått allt mindre betydelse för att utjämna ekonomiska skillnader
            i samhället.
          </note>
          <note>
            Därför föreslår vi ett kraftigt höjt och indexerat underhållsstöd,
            ett kommunalt barnomsorgsstöd i hemmet för ensamstående när barnen
            är sjuka och gratis receptbelagd medicin för alla barn. Detta
            är förslag som skulle göra skillnad.
          </note>
          <note>
            Herr talman! Vi vet att kvinnor diskrimineras på arbetsmarknaden
            och att den främsta anledningen är att de fortfarande anses bära
            huvudansvaret för barn, både vid föräldraledighet och vid vård
            av sjukt barn.
          </note>
          <note>
            Vänsterpartiet anser att en individualisering av föräldraförsäkringen
            är nödvändig för att ge barn tillgång till båda sina föräldrar
            och för att bryta diskrimineringen av kvinnor. Reformen förändrar
            också fördelningen mellan betalt och obetalt arbete mellan kvinnor
            och män och kan bidra till att förändra föreställningen om vilket
            ansvar kvinnor respektive män har i förhållande till sina barn.
          </note>
          <note>
            Det är ett politiskt ansvar att skapa förutsättningar för ett
            jämställt samhälle. Jobbskatteavdrag och bidrag till så kallade
            livspussel genom till exempel RUT individualiserar symtom och
            lösningar på det ojämställda samhället, men lösningen på ojämställd
            och ojämlik politik kan aldrig bara vara individuell.
          </note>
          <note>
            Vänsterpartiet har en politik som tar ansvar för omfördelningen
            av makt och resurser för att skapa ett jämlikt och jämställt samhälle
            för oss alla, inte bara för de få. En sådan politik ger kvinnor
            makt över sitt liv och låter män och kvinnor vara föräldrar på
            lika villkor.
          </note>
          <note type="speaker">
            Anf. 157 Statsrådet MARIA ARNHOLM (FP):
          </note>
          <note>
            Herr talman! Ärade riksdagsledamöter och åhörare! Det finns glastak,
            skulle man kunna säga, som är närmare himlen än andra. I dag är
            glastaket närmast himlen spräckt i Sverige. Jag tycker att vi
            gemensamt ska glädjas åt att Sverige har fått sin första kvinnliga
            ärkebiskop.
          </note>
          <note>
            De första kvinnorna, Elisabeth Djurle, Ingrid Persson och Margit
            Sahlin, prästvigdes 1960. Sahlin blev kyrkoherde 1970. År 1990
            blev Caroline Krook domprost. År 1997 fick vi vår första kvinnliga
            biskop i Christina Odenberg. Och i dag, 2013, har Antje Jackelén
            blivit Sveriges första kvinnliga ärkebiskop.
          </note>
          <note>
            Det visar två saker. Förändring är möjlig. När man väl fattar
            ett radikalt beslut – det tycker vi inte att det är i dag, men
            det var det i slutet av 50-talet när man öppnade prästutbildningen
            för kvinnor – sker det någonting. Men det visar också att det
            tar oerhört lång tid. Jag tror att vi alla här är upptagna av
            hur vi ska avkoda och bryta ned de strukturer som finns. De finns
            där, och de tar väldigt lång tid att förändra.
          </note>
          <note>
            Låt oss av dagens händelse ta med oss två saker till den här
            debatten, att det är möjligt att göra detta och att vi har kommit
            en bit på väg men att det tar lång tid och att vi har lång väg
            kvar.
          </note>
          <note>
            Herr talman! Jämställdhet är inte en åsiktsfråga. Det är en kunskapsfråga.
            Det blir jag ständigt påmind om. I morse var jag och besökte SSAB,
            ett av tio stora svenska företag som har engagerat sig i ett jämställdhetsprojekt
            som de kallar för Battle of the numbers.
          </note>
          <note>
            De här tio kvinnorna sade att det första de upptäckte när de
            började jobba med jämställdhet var: Bara för att vi är kvinnor
            vet vi inte allt om det här. Låt oss börja med att skaffa kunskap.
          </note>
          <note>
            Jag tycker att det är viktigt att ständigt påminna sig om det.
          </note>
          <note>
            Mitt arbete med jämställdhet bygger jag på mina kunskaper – flera
            av dem har Ann-Christin Ahlberg redan nämnt här. Det skiljer 3,6
            miljoner i livsarbetsinkomst mellan män och kvinnor; sedan förstärks
            det med pensionsskillnaderna. Det handlar om kunskapen om att
            kvinnor trots de två decennier av debatt och öronmärkta månader
            som vi har bakom oss fortfarande tar ut en majoritet av föräldraledighetsdagarna.
            Det handlar om kunskapen om att de traditionellt kvinnliga yrkena
            präglas av lägre löner än de traditionellt manliga. Det handlar
            om kunskapen om att kvinnor är mer sjukskrivna än män. Det handlar
            om kunskapen om att kvinnor tar majoriteten av vabben. Det handlar
            om kunskapen om att kvinnor i större utsträckning jobbar deltid
            ofrivilligt. Och det handlar om den förskräckande kunskapen, som
            Ann-Christin Ahlberg också påpekade, om att över hälften av alla
            kvinnor som går i pension kommer att få leva på en pension på
            mellan 5 000 och 8 000 kronor efter skatt – i dag.
          </note>
          <note>
            All den här kunskapen har gjort att jag sedan ungdomen kallar
            mig feminist. Att vara feminist är för mig att ha den kunskapen,
            att se att det finns strukturer som skapar dessa fakta och att
            vilja göra någonting åt det. Då är jag väldigt stolt över att
            få lov att arbeta för en alliansregering som under de två senaste
            mandatperioderna har satsat nästan 2,6 miljarder kronor på särskilda
            jämställdhetsinsatser.
          </note>
          <note>
            Det är inget som har skett tidigare. 2,6 miljarder kronor är
            summor som tidigare aldrig någonsin har avsatts i någon budget
            av någon regering, borgerlig eller socialdemokratisk, för att
            specifikt arbeta med jämställdhetsfrågor.
          </note>
          <note>
            Det finns en anledning att verkligen understryka detta. Vid sidan
            av att jobba med jämställdhet i ekonomi, i arbetsmarknadspolitik
            och i utbildningspolitik handlar det också om att avsätta rejält
            med resurser för att ge jämställdhetsarbetet händer och fötter
            runt om i hela Sverige.
          </note>
          <note>
            Jag har valt att lyfta fram tre frågor som jag i alliansregeringen
            försöker jobba särskilt mycket med när det gäller jämställdhet.
            Det handlar om löneskillnaden mellan män och kvinnor. Det handlar
            om att bekämpa mäns våld mot kvinnor. Och det handlar om pojkars
            kunskapsresultat i skolan.
          </note>
          <note>
            När jag pratar om löneskillnaden får jag ofta höra att jag inte
            ska ägna mig så mycket åt det, för det är arbetsmarknadens parter
            och andra som ska ägna sig åt det, och det är inget som politiker
            kan göra något åt.
          </note>
          <note>
            Jag tycker att det är fel. En så upprörande orättvisa som den
            ekonomiska ojämlikheten mellan kvinnor och män kan man inte lämna
            onämnd när man är politiker. Det finns dessutom jättemycket vi
            kan göra. Vi är arbetsgivare. Vi kan i kommuner, i landsting och
            i staten ta ansvar för lönebildning och andra arbetsmarknads-
            och arbetsmiljöfrågor.
          </note>
          <note>
            Som opinionsbildare kan jag och andra prata om frågan och sporra
            arbetsmarknadens parter. Vi kan samla dem, som vi har gjort i
            Delegationen för jämställdhet i arbetslivet, och hålla trycket
            uppe på att de ska agera vettigt i den här frågan.
          </note>
          <note>
            Inte minst kan jag och andra peppa våra lokalt engagerade partivänner
            att göra det som jag vet att i alla fall mina partivänner gör
            i Kungsbacka och i Nynäshamn, nämligen se till att kvinnor och
            män har rätt att jobba önskad arbetstid eller har rätt till heltid
            i den verksamhet som vi finansierar.
          </note>
          <note>
            När det kommer till arbetet med mäns våld mot kvinnor har det
            tagits många initiativ och gjorts många satsningar under de senaste
            åren, inte minst tack vare det arbete som min företrädare, Nyamko
            Sabuni, lade ned på det området.
          </note>
          <note>
            Sedan är det frågan om pojkars skolresultat. Det är en fråga
            som liksom alla jämställdhetsfrågor, eller de flesta, är väldigt
            komplex och sammanvävd av olika saker. Men jag möter runt om i
            Sverige, när jag är ute och reser, en gemensam oro för hur det
            ska gå när pojkar hela tiden, för varje år som går, trillar efter.
            Glädjande nog har vi i år för första gången kunnat se att den
            utvecklingen har stoppats, men jag vill vänta och se innan jag
            drar för stora växlar på det.
          </note>
          <note>
            Det handlar om alltifrån pojkars och flickors olika mognadsutveckling
            till en icke-plugg-kultur. Men det handlar också om det faktum
            att många pojkar har ett större behov av ordning och reda och
            tydliga strukturer, inte minst under tidiga år i skolan. Jag är
            övertygad om att när den förändring av skolan som alliansregeringen
            har genomfört under de senaste åren får genomslag kommer den också
            att lämna ett viktigt bidrag till att pojkar kommer i kapp i skolan.
          </note>
          <note>
            Jag kan nämna något mer om alla de pengar som har gått till jämställdhetsintegrering,
            och då hakar jag på skolan, som vi har pratat om. Det är ett exempel
            från Gnesta som jag vill lyfta fram som visar något i sin enkelhet.
            Det är inte mycket av de 2,6 miljarderna som har gått just till
            Gnesta. Men där har ett medvetet arbete i skolan lett till att
            pojkarna på två år har kommit i kapp flickorna. Man satsar på
            sex- och samlevnadsundervisning, närvarande vuxna, nej till mobbning
            och nej till bråk och stök. Det har lett till att de på två år
            har kommit i kapp.
          </note>
          <note>
            Det visar att vi inte bara behöver vara uppgivna, utan med medvetet
            arbete kan man komma långt.
          </note>
          <note>
            Gnesta är bara ett exempel. I Karlskoga har man minskat benbrotten
            genom att snöröja på ett bättre sätt. I Borlänge har man ökat
            kvinnors andel av starroperationerna. På punkt efter punkt har
            den här satsningen på jämställdhetsintegrering inneburit små steg
            åt rätt håll.
          </note>
          <note>
            När representanter för Håj-kommunerna samlades i Stockholm i
            våras för att berätta för varandra vad de har åstadkommit deltog
            jag för första gången i mitt feministiska liv i ett möte om jämställdhet
            där majoriteten i församlingen om 100 människor var män. Det finns
            anledning att vid sidan av de heta ideologiska debatterna om viktiga
            principfrågor som kvotering och föräldraförsäkring också slå fast
            att 2,6 miljarder till jämställdhetsintegrering utgör en stor
            och viktig skillnad.
          </note>
          <note>
            När vi jobbar med frågor om jämställdhet måste vi jobba långsiktigt
            och börja i förskolan. Jag hinner inte ta upp den frågan i mitt
            anförande, men vi måste också jobba kortsiktigt med de åtgärder
            som vi kan och behöver vidta nu. Med politisk kunskap, vilja och
            handlingskraft har vi tagit många steg i alliansregeringen, och
            jag är beredd att ta många fler.
          </note>
          <note type="speaker">
            Anf. 158 HILLEVI LARSSON (S) replik:
          </note>
          <note>
            Herr talman! När rätten till barnomsorg infördes innebar den
            enormt mycket för kvinnors självständighet och möjlighet att arbeta.
            Tyvärr finns fortfarande inte rätten till barnomsorg på obekväm
            arbetstid. Därför borde det finnas en lagstadgad rätt till detta
            på samma sätt som det finns lagstadgad rätt till barnomsorg på
            kontorstid. Många jobbar utanför kontorstid, inte minst kvinnor.
          </note>
          <note>
            En undersökning inom LO visade att var fjärde småbarnsförälder
            tvingades gå ned i arbetstid eller tacka nej till jobb på grund
            av att det inte passade med förskolans öppettider. Även inom tjänstemannayrkena
            sker mycket arbete utanför kontorstid, inte minst i form av övertidsarbete.
          </note>
          <note>
            Det här är en viktig jämställdhetsfråga. Är det inte dags att
            få lagstadgad rätt till barnomsorg på obekväm arbetstid?
          </note>
          <note type="speaker">
            Anf. 159 Statsrådet MARIA ARNHOLM (FP) replik:
          </note>
          <note>
            Herr talman! Jag och regeringen delar verkligen uppfattningen
            att det är angeläget att det finns barnomsorg på obekväm arbetstid.
            Därför har vi infört ett särskilt bidrag om totalt sett 100 miljoner
            för att stimulera kommunerna till en utbyggnad av omsorgen och
            även gynna de kommuner som redan har gjort det. Det är ett bra
            första steg att ta innan vi lagstiftar.
          </note>
          <note type="speaker">
            Anf. 160 HILLEVI LARSSON (S) replik:
          </note>
          <note>
            Herr talman! Det behövs både och. Det behövs både stimulans till
            kommunerna att bygga ut och lagstadgad rätt till barnomsorg. I
            många kommuner finns över huvud taget inte den möjligheten. Det
            blir orättvist för barnfamiljerna beroende på i vilken kommun
            de råkar bo i. Att visa att frågan inte är diskutabel är ett sätt
            att driva på kommunerna. Vi behöver både och.
          </note>
          <note type="speaker">
            Anf. 161 Statsrådet MARIA ARNHOLM (FP) replik:
          </note>
          <note>
            Herr talman! Det är en ständig avvägning när man jobbar med politik
            på riksplanet hur mycket man ska lägga sig i och hur mycket man
            ska bestämma. I det här fallet tycker jag att det är ett rimligt
            steg att börja med ett stimulansbidrag och se hur långt det leder.
          </note>
          <note type="speaker">
            Anf. 162 AMINEH KAKABAVEH (V) replik:
          </note>
          <note>
            Herr talman! Tack, jämställdhetsministern, för den här viktiga
            debatten!
          </note>
          <note>
            Jag vill hinna med att ställa två frågor. Innan sommaren började
            diskuterade vi utredningen om barnäktenskap och tvångsäktenskap.
            Det har gått lång tid, och man har inte kommit någonvart. När
            kommer vi i riksdagen att få ta del av en proposition, och när
            kan vi fatta beslut om en lag mot barnäktenskap och tvångsäktenskap?
          </note>
          <note>
            Det sker nedskärningar i kommunerna, och jämställdhetsfrågorna
            har sämst läge i alla kommunerna. Är det inte dags att för alla
            Sveriges kommuner och landsting att upprätta handlingsplaner i
            frågor om jämställdhet så att vi får bukt med den situation som
            alla är upprörda över?
          </note>
          <note type="speaker">
            Anf. 163 Statsrådet MARIA ARNHOLM (FP) replik:
          </note>
          <note>
            Herr talman! När det gäller utredningen och så småningom en proposition
            i frågan om barnäktenskap och tvångsäktenskap fortlöper arbetet
            enligt plan. Jag kan inte föra till protokollet en exakt tidpunkt
            när propositionen läggs fram för kammaren, men den är på gång.
            Jag kan inte datumet utantill, men jag kan inhämta fakta strax.
            Jag följer arbetet noga, och jag vet att till skillnad från en
            del annat fortgår det arbetet som det ska.
          </note>
          <note>
            När det gäller kommunalt jämställdhetsarbete anser jag att det
            bidrag på en kvarts miljard som staten har lämnat i form av Håj-pengarna
            är precis den typen av stöd och uppmuntran vi ska ge till kommunerna
            för att jobba med frågorna. Kloka kommuner har handlingsplaner,
            men kommunerna ska själva ta fram dem.
          </note>
          <note type="speaker">
            Anf. 164 AMINEH KAKABAVEH (V) replik:
          </note>
          <note>
            Herr talman! Det är olyckligt att vi aldrig får något besked
            – trots utredningen. Vi vet att det finns olika idéer och tankar
            om hur vi ska få bukt med problemet. Det är dags. 70 000 svenska
            barn befaras vara utsatta för risken för tvångsäktenskap och barnäktenskap.
            Jag hoppas verkligen att vi snart får höra ett datum för när vi
            kan fatta beslut i kammaren.
          </note>
          <note type="speaker">
            Anf. 165 Statsrådet MARIA ARNHOLM (FP) replik:
          </note>
          <note>
            Herr talman! Hedersrelaterat våld och förtryck är ett av de prioriterade
            områdena när det gäller allt jämställdhetsarbete, inte minst våldsfrågorna.
            Till det har avsatts mycket resurser. Det finns många förslag
            i utredningen. De bereds nu. Jag beklagar att jag inte kan datumet,
            men låt mig återkomma efter pausen.
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            1 § (forts.) Allmänpolitisk debatt
          </note>
          <note>
            Jämställdhetsfrågor
          </note>
          <note type="speaker">
            Anf. 166 ANN-CHRISTIN AHLBERG (S) replik:
          </note>
          <note>
            Herr talman! Jämställdhetsministern har pratat mycket om de 3,6
            miljoner som kvinnor förlorar under ett arbetsliv. Det är viktigt
            att fakta kommer fram. Det låter också som att ministern tycker
            att det inte är så bra att det ser ut så år 2013. Men trots allt
            kommer det inga förslag som vi från Socialdemokraterna kan se
            eller utläsa vare sig i budgetpropositionen eller i något annat.
            Vi vet att det finns åtgärder som gör att man kan komma till rätta
            med detta – bland annat lönekartläggningar och jämställdhetsplaner
            mer regelbundet än tidigare. Vi vet också att 200 000, oftast
            kvinnor, jobbar deltid, ofrivillig deltid.
          </note>
          <note>
            Det finns många saker som man kan göra rent politiskt, men ändå
            ser vi inga förslag till beslut eller politisk vilja att lägga
            fram förslag. Jag undrar varför. Är ministern nöjd med den här
            skillnaden på 3,6 miljoner eftersom ingenting görs åt det?
          </note>
          <note type="speaker">
            Anf. 167 Statsrådet MARIA ARNHOLM (FP) replik:
          </note>
          <note>
            Herr talman! Jag ser tre huvudorsaker till de stora löneskillnaderna.
            Det handlar om föräldraskap, lönediskriminering och en könsuppdelad
            arbetsmarknad.
          </note>
          <note>
            När det gäller föräldraskap var Folkpartiet det parti som mot
            allas vilja drev igenom en pappamånad i början av 90-talet. Jag
            är relativt ny som statsråd. Jag räknar med att få med mig mitt
            parti på att införa en tredje reserverad pappamånad. Det tycker
            jag är handling.
          </note>
          <note>
            När det gäller lönekartläggning har vi gett vår utredare tilläggsdirektiv
            att titta på om det var så klokt att gå ned till vart tredje år.
            Det är en fråga som jag räknar med att vi kommer att få återkomma
            till.
          </note>
          <note type="speaker">
            Anf. 168 ANN-CHRISTIN AHLBERG (S) replik:
          </note>
          <note>
            Herr talman! Om man vill förändra gäller det att gå från ord
            till handling, och det måste göras ganska snabbt. Även om jämställdhetsministern
            får med sig sitt parti är det inte regeringen, och det är ändå
            regeringen som jämställdhetsministern ska se till lägger fram
            förslag i rätt riktning. Det är där vi ser brister. Även om ert
            parti tar ställning räcker det inte för att lägga fram förslag.
            Det måste vara hela regeringen som lägger fram förslag i rätt
            riktning.
          </note>
          <note type="speaker">
            Anf. 169 Statsrådet MARIA ARNHOLM (FP) replik:
          </note>
          <note>
            Herr talman! Den borgerliga regeringen 91–94, ledd av Carl Bildt,
            med Folkpartiet i, är den enda regering som har gjort något riktigt
            modigt i föräldraförsäkringen. Man införde den första reserverade
            pappamånaden och tog från befintlig försäkring. Sedan var det
            toppen att en socialdemokratisk regering lade till en trettonde
            månad och gav den till pappan, inte lika modigt men väldigt bra.
            Jag känner att Folkpartiets record när det gäller att fatta sådana
            här modiga beslut kan man tryggt lita på.
          </note>
          <note type="speaker">
            Anf. 170 MONICA GREEN (S) replik:
          </note>
          <note>
            Herr talman! Jag tänkte ta fasta på det som Maria Arnholm pratade
            om i sitt inledningsanförande när det gäller förskola. Jag tänkte
            koppla det vidare till förskola, fritidshem och över huvud taget
            skola och en bra välfärd.
          </note>
          <note>
            Både män och kvinnor är i behov av att ha en bra välfärd. Nu
            har välfärden, med den borgerliga regeringens goda minne, urgröpts.
            Maria Arnholm påstod i sitt inledningsanförande att ni hade satsat
            på välfärden. Men om man räknar med inflation och att befolkningen
            har ökat, räknar med löneutvecklingen och att befolkningen har
            blivit äldre är det de facto en minskning i välfärden. Det kan
            nog väldigt många skriva under på när man ser att färre jobbar
            i den skattefinansierade välfärden nu för tiden.
          </note>
          <note>
            Det hänger inte ihop för mig när Maria Arnholm påstår att hon
            satsar. Människor ute i kommunerna märker ingenting av den satsningen.
          </note>
          <note type="speaker">
            Anf. 171 Statsrådet MARIA ARNHOLM (FP) replik:
          </note>
          <note>
            Herr talman! Det stämmer inte, Monica Green. 40 miljarder har
            tillförts av skattemedel. Antalet läkare har ökat sedan 2006,
            antalet sjuksköterskor liksom antalet vårdcentraler har ökat,
            liksom antalet apotek, liksom antalet anställda i kommuner, liksom
            resurser till förskolan, liksom resurser till gymnasieskolan,
            liksom resurser till högskolan och vuxenutbildningen. Det är klart
            att 40 miljarder räcker till en hel del. Det finns massor av problem
            i vår välfärd, men låt oss diskutera verkligheten och inte en
            felaktig bild av minskade resurser.
          </note>
          <note type="speaker">
            Anf. 172 MONICA GREEN (S) replik:
          </note>
          <note>
            Herr talman! Gärna en korrekt bild, och jag är ganska säker på
            att de människor som står i kö till sjukvården i Skåne, de människor
            som inte får en äldreomsorgsplats och de barn som har en fritidshemsplats
            med över 75 barn per grupp inte delar den verklighetsbild som
            Maria Arnholm teoretiskt målar upp. Det går att påstå att man
            har satsat, men i själva verket har välfärden urgröpts. Ni satsar
            på skattesänkningar i stället för på välfärden.
          </note>
          <note type="speaker">
            Anf. 173 Statsrådet MARIA ARNHOLM (FP) replik:
          </note>
          <note>
            Herr talman! Köerna till sjukvården har minskat drastiskt. Vi
            har byggt ut 150 000 nya förskoleplatser. Det går att le åt det,
            för det är en fantastisk nyhet – från 330 000 till 480 000 förskoleplatser.
            Vi har problem när det gäller fritis. Där har grupperna blivit
            för stora. Det måste vi titta på. Jag säger inte att allt är toppen,
            men jag tror att det är bättre att utveckla ett land utifrån en
            sann bild än utifrån en vrång bild.
          </note>
          <note type="speaker">
            Anf. 174 ANNA WALLÉN (S) replik:
          </note>
          <note>
            Herr talman! Regeringen har anslagit extra medel i sin budget
            till organisationer som jobbar med våldsutsatta kvinnor, vilket
            är väldigt, väldigt bra. De här organisationerna, ofta de olika
            kvinnojourerna ute i landet, behöver en mer trygg och stabil basfinansiering
            för att kunna utföra sitt viktiga arbete.
          </note>
          <note>
            Jag undrar hur de här medlen kommer att fördelas.
          </note>
          <note>
            Regeringen har glömt en viktig organisation, och det är landets
            brottsofferjourer som går på knäna rent ekonomiskt. Jag undrar:
            Kommer de att kunna ta del av de här pengarna?
          </note>
          <note>
            Jag har ytterligare en fråga. Statsrådet sade att mäns våld mot
            kvinnor är en för statsrådet prioriterad fråga. Jag tänker då
            lite på kontaktförbudet när en person hotar eller förföljer en.
            Man kan överträda kontaktförbudet gång på gång utan att det händer
            någonting, så det är ett väldigt dåligt skydd. Hur ser statsrådet
            på det? Har ni några åtgärder?
          </note>
          <note type="speaker">
            Anf. 175 Statsrådet MARIA ARNHOLM (FP) replik:
          </note>
          <note>
            Herr talman! Kvinnojoursrörelsen har varit helt avgörande – såsom
            det civila samhället ibland kan vara i ett land – för att de här
            frågorna ska komma högst på dagordningen. Nu har de gjort det.
            Det är en av de politiskt prioriterade frågorna. Vi försöker att
            se till att kommunerna tar det ansvar de måste ta.
          </note>
          <note>
            Men systemet fungerar verkligen inte tillräckligt väl. Det är
            grundfakta. Det är därför Carin Götblad är regeringens samordnare
            för att försöka hitta ett system för att fördela resurserna så
            att det blir mer av långsiktighet och en större trygghet. När
            hon kommer med sina förslag i juni räknar jag med att komma hit
            och berätta hur vi ska göra. I väntan på det har vi fördubblat
            det permanenta verksamhetsstödet från 20 till drygt 40 miljoner
            per år. De kommer att fördelas av Socialstyrelsen. Brottsofferjourerna
            kommer också att kunna söka av de pengarna.
          </note>
          <note type="speaker">
            Anf. 176 ANNA WALLÉN (S) replik:
          </note>
          <note>
            Herr talman! Tack för det svaret! Jag tycker att det är bra,
            även om det inte är tillräckligt. Det skulle behövas en större
            pott pengar. Vi socialdemokrater satsar extra pengar på landets
            brottsofferjourer så att man slipper konkurrera om resurserna.
          </note>
          <note>
            Men jag undrar hur finansieringen kommer att se ut. Blir det
            en basfinansiering eller måste man söka projektmedel och utvecklingspengar?
            Man kan ju inte utvecklas hur mycket som helst.
          </note>
          <note type="speaker">
            Anf. 177 Statsrådet MARIA ARNHOLM (FP) replik:
          </note>
          <note>
            Herr talman! Det har Anna Wallén helt rätt i.
          </note>
          <note>
            Det finns hundra miljoner utöver det som är utvecklingsmedel.
            Problemet är att det har funnits för lite verksamhetsstöd. Det
            här är inte projektstöd utan verksamhetsstöd.
          </note>
          <note>
            Man skulle kunna säga att utvecklingsmedlen i viss utsträckning
            har finansierat kommunal verksamhet som kommunerna borde betala
            i stället. Jag hoppas verkligen att vi ska se en sådan utveckling
            under åren framöver.
          </note>
          <note>
            Låt mig tillägga, när det gäller kontaktförbudet, att Folkpartiet
            tycker att man borde pröva att i stället ha ett vistelseförbud
            för att ta detta lite längre och se om man kan få det att fungera.
            Då kan en förövare förbjudas att vistas i kvinnans och barnens
            hemkommun.
          </note>
          <note type="speaker">
            Anf. 178 ROZA GÜCLÜ HEDIN (S) replik:
          </note>
          <note>
            Herr talman! Jag vill prata om föräldraförsäkringen, som även
            statsrådet var inne på.
          </note>
          <note>
            Jag tycker att det är glädjande att höra att Folkpartiet vill
            se en tredelad försäkring, men jag vill ha garantier för att det
            är en ambition som även regeringen har.
          </note>
          <note>
            Föräldraförsäkringen är en fantastisk social reform. Men framför
            allt – om man inte bara ser till jämställdheten – handlar det
            om barnen och deras möjligheter att kunna ha en nära relation
            till båda sina föräldrar. Jag har både träffat och sett många
            som säger: Det är så skönt att dela föräldraledigheten med min
            man eller min fru därför att vi lär känna våra barn mycket bättre,
            vi lägger en grund för att kunna ta ut föräldrapenning när de
            är sjuka och så vidare. Man lär känna sina barn och ökar möjligheterna
            till en tryggare relation, helt enkelt.
          </note>
          <note>
            Därför vill jag ställa frågan: Vilka garantier kan du lämna för
            att regeringen tar frågan om delad föräldraförsäkring på allvar?
          </note>
          <note type="speaker">
            Anf. 179 Statsrådet MARIA ARNHOLM (FP) replik:
          </note>
          <note>
            Herr talman! Låt mig ge frågan tillbaka till Roza Güclü Hedin:
            Vilka garantier kan hon ställa för vad Socialdemokraterna, vid
            ett regeringsskifte, skulle göra under nästa mandatperiod?
          </note>
          <note>
            Vi följer den politiska debatten, och jag har läst de handlingar
            som emanerar från er kongress. Där står ungefär som jag hoppas
            att det kommer att göra efter Folkpartiets landsmöte, men inte
            lika fast skrivet, nämligen att det skulle kunna vara ett steg.
          </note>
          <note>
            Låt oss vara ärliga med att detta är en fråga där vi tövar lite
            och känner respekt för att vi inte har en stor majoritet av befolkningen
            med oss. Jag tror att det är det som gör att många partier har
            tvekat. Min record är att Bengt Westerberg genomförde detta när
            både Moderaternas och Socialdemokraternas representant, som då
            hette Birgitta Dahl, hånskrattade åt förslaget i riksdagen.
          </note>
          <note type="speaker">
            Anf. 180 ROZA GÜCLÜ HEDIN (S) replik:
          </note>
          <note>
            Herr talman! Jag tackar statsrådet för svaret!
          </note>
          <note>
            När det gäller att lämna garantier kan vi först och främst konstatera
            att ni har styrt det här landet i sju år. Man kan se en marginell
            förändring av uttaget av föräldradagar när det gäller pappor.
          </note>
          <note>
            Vi kan i alla fall gå ut med att säga att taken är en viktig
            fråga. Vi kan och vill höja taken i föräldraförsäkringen för att
            möjliggöra för fler att ta ut dagar. Vad är ni beredda att göra
            på den fronten?
          </note>
          <note>
            Sedan talade du om strukturer. Vad mer är du beredd att göra?
            Vilka idéer har du, förutom jämställdhetsbonus som inte har visat
            sig ha den goda effekt vi båda vill?
          </note>
          <note type="speaker">
            Anf. 181 Statsrådet MARIA ARNHOLM (FP) replik:
          </note>
          <note>
            Herr talman! Jag tror att det mest verkningsfulla medlet är ytterligare
            reserverade månader i föräldraförsäkringen.
          </note>
          <note>
            Jag är övertygad om att om vi hade byggt upp den försäkringen
            i dag hade vi gjort som man gör i Norge och på Island, nämligen
            individualiserat eller delat den mer. Nu har vi en fin gammal
            försäkring som vi håller på att reformera stegvis.
          </note>
          <note>
            Jämställdhetsbonusen var ett försök att se om det gick att arbeta
            på ett annat sätt. Hittills verkar det inte ha gått tillräckligt
            bra.
          </note>
          <note type="speaker">
            Anf. 182 CARINA OHLSSON (S) replik:
          </note>
          <note>
            Herr talman! Det finns tydliga samband mellan hur utbyggd den
            offentliga äldrevården är i ett land och hur många medelålders
            kvinnor som förvärvsarbetar.
          </note>
          <note>
            I Sverige fortsätter anhörigomsorgen att öka enligt SCB. Kommunal
            har räknat på det och kommit fram till att det är hundra tusen
            personer – flest kvinnor – som anger vård av anhörig som skäl
            till för man tvingas gå ned i arbetstid eller sluta arbetet.
          </note>
          <note>
            Jag undrar vad Maria Arnholm har för reflexioner och vad man
            gör åt detta, eftersom det påverkar hela livssituationen direkt
            och också den kommande pensionen för dessa kvinnor. Det är inte
            enbart föräldrar, utan också ofta svärföräldrar. Jag undrar hur
            Maria Arnholm ser på det.
          </note>
          <note type="speaker">
            Anf. 183 Statsrådet MARIA ARNHOLM (FP) replik:
          </note>
          <note>
            Herr talman! Mina reflexioner kring välfärdsfrågorna och inte
            minst äldreomsorgen handlar om behovet av att ha en sund offentlig
            ekonomi och att ha en växande ekonomi där många arbetar och startar
            företag så att vi får goda skatteintäkter.
          </note>
          <note>
            För mig hänger feminism och god ekonomi ihop. Det är nästan omöjligt
            att klara ett jämställt familjeliv och att ha individuella, starka
            kvinnor och män som kan förverkliga sig också utanför familjen
            om man inte har en stark välfärd.
          </note>
          <note>
            Jag känner att jag jobbar för en regering som har sett till att
            Sverige har klarat den djupaste och längsta lågkonjunkturen i
            Europa sedan 1930-talet på ett sätt som gör att vi har kunnat
            fortsätta att investera i välfärden.
          </note>
          <note type="speaker">
            Anf. 184 CARINA OHLSSON (S) replik:
          </note>
          <note>
            Herr talman! Det var en reflexion, men den leder inte till någonting.
            För de kvinnor som är i den situationen var detta ett icke-svar.
          </note>
          <note>
            Man måste gå mer direkt in på varför det ser ut som det gör.
            Kan det handla om att kvaliteten på äldreomsorgen måste säkras?
            Behöver man nationella riktlinjer för att verkligen känna en trygghet
            med den äldreomsorg som finns i den egna kommunen? Jag skulle
            önska att ni gick mer in på det i stället för att ha det generella
            svaret att den här regeringen är den bästa i världen. Det räcker
            inte för de kvinnor som finns och arbetar inom välfärden och som
            får gå hem för att ta hand om andra.
          </note>
          <note type="speaker">
            Anf. 185 Statsrådet MARIA ARNHOLM (FP) replik:
          </note>
          <note>
            Herr talman! Det räcker inte att äldreomsorgen inte är tillräckligt
            bra. Vi står inför stora utmaningar där vi behöver rekrytera massor
            av människor. Jag är helt medveten om det, men jag tycker att
            det är lite hånfullt att säga att det för kvinnor som i dag får
            hjälp av äldreomsorgen av kvinnor som jobbar inom äldreomsorgen
            inte spelar någon roll att vi har goda finanser i Sverige. Det
            är klart att det spelar roll.
          </note>
          <note>
            På en plus en halv minut tyckte jag att detta var viktigt, eftersom
            vår diskussion böljar mellan regering och opposition.
          </note>
          <note type="speaker">
            Anf. 186 ISAK FROM (S) replik:
          </note>
          <note>
            Herr talman! Statsrådet var inne på kompetensbrist. Jag vill
            därför ställa några konkreta frågor om det.
          </note>
          <note>
            Hur får vi fler män i sjukvården? Hur får vi fler män i förskolan?
            Hur får vi fler kvinnor som vill köra truck och lastbil och jobba
            i verkstaden när regeringen har fått gymnasieskolan att haverera?
            Yrkesprogrammen sjunker. 29 procent sökte till hösten för att
            gå yrkesförberedande program. Ungdomarna tror inte längre på de
            yrkesförberedande programmen. Folkpartiet har gått i spetsen för
            gymnasieskolans haveri.
          </note>
          <note>
            Hur ska Maria Arnholm få fler män i sjukvården?
          </note>
          <note type="speaker">
            Anf. 187 Statsrådet MARIA ARNHOLM (FP) replik:
          </note>
          <note>
            Herr talman! För att få fler att göra icke-traditionella val
            tror jag att det handlar om både kort- och långsiktiga åtgärder.
            De långsiktiga är nästan svaret på alla frågor när det handlar
            om jämställdhet och att bryta könsmönster. Det handlar om förskolan,
            att den förskola som möter 92 procent av alla barn jobbar med
            genus- och jämställdhetsfrågor på ett medvetet och bra sätt.
          </note>
          <note>
            Sedan måste man också jobba kortsiktigt. Oavsett hur många som
            går i olika gymnasieprogram finns det goda exempel. I till exempel
            Skövde har man jobbat med ett vård- och omsorgsprogram där 30
            procent av studenterna är pojkar. Ett medvetet jämställdhetsarbete
            inte minst lokalt tror jag är viktigt steg.
          </note>
          <note type="speaker">
            Anf. 188 ISAK FROM (S) replik:
          </note>
          <note>
            Herr talman! Tydligen krävs det en ny långsiktighet, eftersom
            vi nu ser framför oss att de som har valt ett yrkesförberedande
            program kanske borde ha valt att vidareutbilda sig till sjuksköterska
            eller att några kvinnor som borde ha valt att utbilda sig inom
            transportsektorn inte gör det. Det innebär att de branscherna
            om tre år kommer att ha en ännu mer skriande kompetensbrist.
          </note>
          <note type="speaker">
            Anf. 189 Statsrådet MARIA ARNHOLM (FP) replik:
          </note>
          <note>
            Herr talman! Det håller jag verkligen med om. Inom ramen för
            en jämställdhetsdiskussion kan nästan var och en debattera sin
            egen käpphäst.
          </note>
          <note>
            Men om vi försöker hålla oss till genusfrågan, oavsett om det
            är en bra eller dålig gymnasieskola, oavsett om det är en bra
            eller dålig högskola: Könsmaktsordningen ligger alltid som en
            matta, och den måste vi alltid bearbeta, oavsett om vi är överens
            om hur gymnasieskolan ska se ut eller inte.
          </note>
          <note type="speaker">
            Anf. 190 GUNILLA SVANTORP (S) replik:
          </note>
          <note>
            Herr talman! Jag funderar på det statsrådet sade tidigare i sitt
            anförande om satsningen på 2,6 miljarder kronor, som är jättebra.
          </note>
          <note>
            Statsrådet sade att det var en unik satsning i historien på jämställdhet.
            Men visst har väl till exempel utbyggnaden av barnomsorgen inneburit
            väldigt många miljarder i satsningar, och visst var det en mycket
            bra jämställdhetssatsning. Lite nyansering kanske det behövs.
          </note>
          <note>
            När jag läser utvärderingar av olika projekt som de 2,6 miljarderna
            har gått till ser jag att alla projekt inte har fortsatt, utan
            det har varit projekt, och sedan har det inte hänt något. Hur
            är statsrådets uppfattning? Har det lett till förändrade attityder
            och till förändrade arbetssätt eller är det projekt som sedan
            avslutas?
          </note>
          <note type="speaker">
            Anf. 191 Statsrådet MARIA ARNHOLM (FP) replik:
          </note>
          <note>
            Herr talman! Särbeskattning, barnomsorg av hög kvalitet till
            låg kostnad och föräldraförsäkring tror jag är de tre viktigaste
            och mest kostsamma reformerna som har bidragit till jämställdhet
            i Sverige – jag vill inte vara otydlig på den punkten.
          </note>
          <note>
            Men 2,6 miljarder kronor för jämställdhetssatsningar som bara
            handlar om jämställdhetsintegrering eller att titta på saker med
            ett jämställdhetsperspektiv, det är unikt.
          </note>
          <note>
            När man tittar på alla tiotusentals projekt är det klart att
            man ser projekt som har varit mer eller mindre lyckade. Men till
            exempel beträffande de miljarder som har gått till satsningar
            på våld mot kvinnor är det väldigt många av projekten som är mycket
            lyckade. Jag nämnde Gnesta och Borlänge – det finns många konkreta
            exempel som är bra. Men självklart finns det också sådant som
            har varit mindre bra.
          </note>
          <note>
            Vi har gjort utvärderingar som vi har lämnat till riksdagen där
            vi tycker att vi sammantaget, även om det här är svårt, ser att
            vi har nått goda resultat.
          </note>
          <note type="speaker">
            Anf. 192 GUNILLA SVANTORP (S) replik:
          </note>
          <note>
            Herr talman! Jämställdhet är en kunskapsfråga, sade statsrådet
            också. Det håller jag också med om. För att man ska kunna ge den
            jämställda service som vi säger att vi vill ha i verksamheterna,
            både kommunala och landstingskommunala och när det gäller statliga
            myndigheter, krävs det att man vet hur det ser ut.
          </note>
          <note>
            Då är min fråga: När kommer regeringens krav på myndigheter att
            faktiskt redovisa sin statistik könsuppdelat?
          </note>
          <note type="speaker">
            Anf. 193 Statsrådet MARIA ARNHOLM (FP) replik:
          </note>
          <note>
            Herr talman! De kraven har vi redan. Men som med all förändring
            tar det ett tag. Vi har det kravet på vår egen regeringsmyndighet,
            men vi är inte framme där än, även om det för varje budgetproposition
            som vi gör går bättre.
          </note>
          <note>
            Nu satsar vi ett antal miljoner på 18 myndigheter i ett pilotprojekt
            under nästa år för att de ska jobba med jämställdhetsintegrering.
            Steg för steg jobbar vi oss framåt.
          </note>
          <note>
            Jag kan också kort säga att vi nu i EU inför en indikator som
            handlar om könsuppdelad statistik.
          </note>
          <note type="speaker">
            Anf. 194 JOHAN ANDERSSON (S) replik:
          </note>
          <note>
            Herr talman! Tack, statsrådet, för den exposé som statsrådet
            gjorde när det gäller kommande förslag och förväntningar på jämställdhetsområdet!
          </note>
          <note>
            Jag saknade en del i redovisningen. Det handlar om de otrygga
            anställningarna, som är en otroligt viktig fråga utifrån ett jämställdhetsperspektiv.
          </note>
          <note>
            Vi har pratat mycket om den offentliga sektorn här i dag. 420
            000 brukar man beräkna behöver rekryteras de kommande sju åren
            inom offentlig sektor – någonstans i det häradet är det. I dag
            är det en stor andel som jobbar på otrygga anställningar i form
            av timanställningar, visstidsanställningar och annat.
          </note>
          <note>
            Vi socialdemokrater har i vår budgetmotion motionerat om att
            vi vill införa begränsningsregler för hur länge man kan rulla
            visstidsanställningar, och TCO har nyligen krävt hos EU-kommissionen
            en regeländring i den delen.
          </note>
          <note>
            Min korta fråga till ministern är: När kommer regeringens förslag?
          </note>
          <note type="speaker">
            Anf. 195 Statsrådet MARIA ARNHOLM (FP) replik:
          </note>
          <note>
            Herr talman! Som Johan Andersson säkert vet planeras inget sådant
            förslag. Från de erfarenheter som jag har så här långt: Vi besöker
            kommuner som jobbar aktivt med att införa rätt till heltid och
            rätt till önskad arbetstid och också se över att visstidsanställningarna
            försvinner. Det är något som jag vill uppmuntra.
          </note>
          <note type="speaker">
            Anf. 196 JOHAN ANDERSSON (S) replik:
          </note>
          <note>
            Herr talman! 600 000 var år 2010 visstidsanställda i Sverige,
            och då pratar vi om både privat och offentlig sektor. Det vi kan
            konstatera är att antalet visstidsanställningar dess värre har
            ökat under de senaste åren.
          </note>
          <note>
            Jag vill poängtera att vi socialdemokrater inte på något sätt
            är emot det. Men vi tycker att den tingens ordning som gäller
            i dag, när anställningar i princip kan rulla hur länge som helst
            innan de blir tillsvidareanställningar, känns otidsenlig. Inte
            minst undergräver det den unges möjlighet att få en anställning.
          </note>
          <note>
            Jag ställer ånyo frågan: Är regeringen beredd att hörsamma det
            eventuella utfall som kan komma när detta behandlas i EU-kommissionen
            framgent?
          </note>
          <note type="speaker">
            Anf. 197 Statsrådet MARIA ARNHOLM (FP) replik:
          </note>
          <note>
            Herr talman! När det gäller visstidsanställningar och hur det
            regelverket ser ut är jag inte beredd att uttala mig på något
            annat sätt än andra regeringsföreträdare.
          </note>
          <note type="speaker">
            Anf. 198 EVA-LENA JANSSON (S) replik:
          </note>
          <note>
            Herr talman! Statsrådet har pratat om Folkpartiets landsmöte
            men också om politiken mellan 1991 och 1994. Jag tänkte koncentrera
            mig på att ställa frågor kring den här mandatperioden och den
            politik som regeringen genomför nu, med hänvisning till att statsrådet
            nämnde pensionsfrågan.
          </note>
          <note>
            Vi har ett mål här i Sverige om att vi ska ha ekonomisk jämställdhet
            livet ut. Vi vet nu att närmare 70 000 personer har blivit utförsäkrade
            från sjukförsäkringen. Många av dem är kvinnor, och många av dem
            har ingen egen inkomst utan tvingas leva på sina män.
          </note>
          <note>
            Min fråga till statsrådet är: Vad tänker statsrådet göra med
            sjukförsäkringen? Är statsrådet nöjd med att vi får många nya
            fattiga pensionärer som är kvinnor? Hur gagnar det jämställdheten
            att ha den här typen av sjukförsäkring, som gör sjuka fattiga
            men inte ger dem ett arbete eller gör dem friska?
          </note>
          <note type="speaker">
            Anf. 199 Statsrådet MARIA ARNHOLM (FP) replik:
          </note>
          <note>
            Herr talman! Beträffande den förändring av sjukförsäkringssystemet
            som alliansregeringen har genomfört: Jag är ledsen att jag kommer
            till historien, men det är så man får göra, för vi hade en sjukförsäkringsgrad
            och en andel förtidspensionärer i Sverige som vi var tvungna att
            göra något åt, inte minst för individernas skull.
          </note>
          <note>
            Nu har vi genomfört en förändring i den som har lett till att
            betydligt färre är långtidssjukskrivna och att man inte längre
            blir förtidspensionerad på samma sätt. Det var ett mål och ett
            syfte som den här regeringen hade och som jag är övertygad om
            också gynnar många kvinnor.
          </note>
          <note type="speaker">
            Anf. 200 EVA-LENA JANSSON (S) replik:
          </note>
          <note>
            Herr talman! Statsrådet svarar inte på min fråga.
          </note>
          <note>
            Det förra statsrådet Cristina Husmark Pehrsson var tydlig med
            att förändringen av sjukförsäkringen var en förändring därför
            att man skulle genomföra skattesänkningar. Dessa skattesänkningar
            har i huvudsak gynnat rika män. Vi ser nu att kvinnor blir fattiga
            pensionärer.
          </note>
          <note>
            Återigen ställer jag frågan till statsrådet: Är statsrådet nöjd
            med att den ekonomiska ojämställdheten ökar i Sverige tack vare
            regeringens politik?
          </note>
          <note type="speaker">
            Anf. 201 Statsrådet MARIA ARNHOLM (FP) replik:
          </note>
          <note>
            Herr talman! Jag är mycket nöjd med att denna regering för en
            politik där det lönar sig att arbeta. Det är en arbetslinje som
            också har lett till att fler människor är i arbete. Det är en
            förutsättning för att vi ska få ihop till den välfärd som vi sedan
            vill fördela och använda till ett mer jämställt och feministiskt
            samhälle.
          </note>
          <note type="speaker">
            Anf. 202 KERSTIN HAGLÖ (S) replik:
          </note>
          <note>
            Herr talman! Statsrådet nämnde att det finns glastak. Jag vet
            att det finns ett mycket tjockt glastak. Det gäller representationen
            av kvinnor som ledamöter och ordförande i börsnoterade bolags
            styrelser. Jag tänker därför tala om kvotering.
          </note>
          <note>
            På bordet i Bryssel ligger ett förslag till EU-lagstiftning om
            en sådan kvotering. Det är rätt skarpa mål där man säger att det
            underrepresenterade könet 2020 ska utgöra 40 procent av styrelseledamöterna
            i de största börsbolagen. Detta vill man ska antas så snart som
            möjligt.
          </note>
          <note>
            I rådet och i EU-parlamentet har Sveriges moderatledda regering
            försökt stoppa och urvattna kommissionens förslag. Man har varit
            nejsägare.
          </note>
          <note>
            Min fråga till statsrådet är: Varför bromsar och blockerar den
            moderatledda regeringen denna fråga?
          </note>
          <note type="speaker">
            Anf. 203 Statsrådet MARIA ARNHOLM (FP) replik:
          </note>
          <note>
            Herr talman! Först och främst anser Sveriges riksdag att detta
            förslag strider mot subsidiaritetsprincipen. Sedan är jag den
            första att hålla med om att det är en otillfredsställande jämställdhet
            i börsbolagens styrelser.
          </note>
          <note>
            Jag är stolt över att vi på den politiska sidan i det offentligägda
            Företagssverige, i alla fall när det kommer till staten, numera
            har 50 procent kvinnor både i styrelserna och bland vd:arna.
          </note>
          <note>
            Jag har principiella invändningar mot att män och kvinnor som
            startar bolag inte själva ska få bestämma hur de ska styras och
            ledas. Därför delar jag regeringens skeptiska syn på EU:s direktiv.
          </note>
          <note type="speaker">
            Anf. 204 KERSTIN HAGLÖ (S) replik:
          </note>
          <note>
            Herr talman! Om denna process i EU kör fast eller ger ett svagt
            resultat kommer vi i alla fall att fortsätta driva den på nationell
            nivå därför att det för oss inte är acceptabelt att vi ska behöva
            vänta i decennier på att diskriminering av kvinnors kompetens
            så sakteliga nöts bort. Glastaket kan tas bort och krossas genom
            kvotering – mot diskriminering och för jämställdhet.
          </note>
          <note type="speaker">
            Anf. 205 Statsrådet MARIA ARNHOLM (FP) replik:
          </note>
          <note>
            Herr talman! Som jag nämnde tidigare har jag varit på SSAB, och
            jag följer rätt många svenska bolag som jobbar med att krossa
            detta glastak med rätt stor kraft underifrån. Jag har stor respekt
            för det och hejar på det. Jag tycker att det går alldeles för
            långsamt när det gäller börsbolagens styrelser. Men jag har mina
            principiella invändningar. Jag förväntar mig dock att utvecklingen
            ska gå åt ett mer positivt håll. Annars kan jag nog tänka mig
            att joina ett förslag om kvotering så småningom. Men först vill
            jag se om näringslivet menar allvar.
          </note>
          <note type="speaker">
            Anf. 206 RAIMO PÄRSSINEN (S) replik:
          </note>
          <note>
            Herr talman! Jag måste inleda med att säga att Maria Arnholm
            är en sympatisk person, och hon håller sympatiska tal. Men ibland
            blir det fel. Det händer för lite. Ibland uppträder hon här som
            en företrädare för regeringen och för Alliansen, vilket hon är.
            Ibland säger hon sig tala som folkpartist. Låt mig därför vända
            mig till Folkpartiet.
          </note>
          <note>
            Kvinnors arbetsmiljö har inte riktigt berörts i denna debatt.
            Jag tänkte därför att jag skulle ta upp det i mitt anförande.
          </note>
          <note>
            Vi vet att 40 procent av kvinnorna i tillverkningsindustrin löper
            stor risk att få belastningsskador. Vi har talat om de kvinnor
            som lever i fattigdom och som har tvingats lämna arbetslivet i
            förtid.
          </note>
          <note>
            Min enkla fråga blir: Varför skär Folkpartiet ned på det viktigaste
            verktyg som vi har för att bekämpa dålig arbetsmiljö? Varför skär
            ni ned på Arbetsmiljöverket?
          </note>
          <note type="speaker">
            Anf. 207 Statsrådet MARIA ARNHOLM (FP) replik:
          </note>
          <note>
            Herr talman! Det som jag känner till är att vi nyligen har gett
            extra pengar till Arbetsmiljöverket för att man ska se över kvinnors
            arbetsmiljö. Det tycker jag är ett bra steg.
          </note>
          <note type="speaker">
            Anf. 208 RAIMO PÄRSSINEN (S) replik:
          </note>
          <note>
            Herr talman! Först skar ni ned med över 30 procent. Nu har ni
            tillfört pengar för kunskapsinhämtning när det gäller kvinnors
            arbetsmiljö. Det är bra. Men dessa pengar tar slut.
          </note>
          <note>
            Nu måste Arbetsmiljöverket säga upp tio personer per år för att
            kunna hålla balans i budgeten. Det är kris på den fronten.
          </note>
          <note>
            Det är helt riktigt att säga att fler ska arbeta. Men varför
            ska det vara färre som jobbar med arbetsmiljön?
          </note>
          <note type="speaker">
            Anf. 209 Statsrådet MARIA ARNHOLM (FP) replik:
          </note>
          <note>
            Herr talman! Jag får be om ursäkt för att jag inte känner till
            hur stödet till Arbetsmiljöverket ser ut eller inte ser ut. Jag
            känner till att vi har satsat pengar för att titta extra på kvinnors
            arbetsmiljö. Jag tycker att det är toppen.
          </note>
          <note type="speaker">
            Anf. 210 ADNAN DIBRANI (S) replik:
          </note>
          <note>
            Herr talman! Det är gott med en hallänning som talman.
          </note>
          <note>
            Statsrådet Maria Arnholm lyfter fram att löneskillnaderna är
            en av de viktigaste delarna i hennes arbete framöver och att hon
            absolut kommer att göra mycket kring detta.
          </note>
          <note>
            Då tänkte jag ställa en fråga om ett femte jämställdhetsreformssteg
            som är på väg, nämligen jobbskatteavdraget. De fyra första har
            visat sig gå käpprätt åt skogen när det gäller just löneskillnader.
          </note>
          <note>
            Min fråga till statsrådet är: Hur kommer det femte jobbskatteavdraget
            göra att skillnaden mellan mäns och kvinnors löner blir mindre?
            Från 2006 till 2012 har skillnaderna ökat med 17 000 kronor per
            år. Det är ganska mycket. Om man då kallar jobbskatteavdraget
            för en jämställdhetsreform tycker jag att det är konstigt. Men
            det kan vara så att jag inte förstår. Därför får ministern gärna
            förklara för mig på vilket sätt hon tycker att detta är en bra
            jämställdhetsreform.
          </note>
          <note type="speaker">
            Anf. 211 Statsrådet MARIA ARNHOLM (FP) replik:
          </note>
          <note>
            Herr talman! Det kan hända att Adnan Dibrani och jag förstår
            verkligheten på lite olika sätt. Jag tror absolut att ledamoten
            förstår. Men jag kan förklara hur jag ser på detta.
          </note>
          <note>
            Jag tycker att det ska löna sig att arbeta, att utbilda sig och
            att anstränga sig. Jag tycker också att det är mycket viktigt
            att människor med vanliga och lägre inkomster får skattesänkningar.
          </note>
          <note>
            De fem jobbskatteavdragen har relativt sett gett mest till dem
            som tjänar minst. Det är mycket svårt att tänka sig en skattesänkning
            som inte ger mest till dem som tjänar mest.
          </note>
          <note>
            Det grundläggande problemet för mig handlar inte om skatter utan
            om att tjäna pengar. Jag vill att kvinnor ska jobba heltid, jag
            vill att kvinnor ska jobba i yrken där man har höga löner, och
            jag vill att kvinnor ska få hjälp av män att ta hand om det obetalda
            arbetet. Det är så vi skapar jämställdhet, inte genom att beskatta.
          </note>
          <note type="speaker">
            Anf. 212 ADNAN DIBRANI (S) replik:
          </note>
          <note>
            Herr talman! Jag tackar statsrådet för svaret. Men det var, som
            sagt, löneskillnaderna som var viktiga för dig, Maria Arnholm.
            Då har det visat sig vara helt fel.
          </note>
          <note>
            Jag ska gå in på pensionerna. Jobbskatteavdraget är riktat till
            dem som arbetar. Många av våra pensionärer är kvinnor. I mångt
            och mycket är de också fattiga kvinnor. När man tittar på resultatet
            av jobbskatteavdragen visar det sig – yes, kan man ropa – att
            Bulgarien och Cypern är de två länder som har störst andel fattiga
            kvinnliga pensionärer. Efter dem kommer Sverige. Till och med
            Grekland är bättre.
          </note>
          <note>
            Då är frågan: Är du verkligen nöjd med detta, och kommer ni att
            köra igenom ett femte jobbskatteavdrag som drabbar kvinnor både
            före och efter pensionen?
          </note>
          <note type="speaker">
            Anf. 213 Statsrådet MARIA ARNHOLM (FP) replik:
          </note>
          <note>
            Herr talman! Jag måste få återkomma till den uppfattning som
            Adnan Dibrani verkar ha, nämligen att man kan skapa jämställda
            löner genom att ta in allt i skatt. Det skulle vara det perfekta
            i så fall om den väg som man ska gå är att bestämma att alla får
            behålla 20 000 kronor och att man sedan tar resten i skatt. Då
            har man ordnat jämställda löner på det sättet.
          </note>
          <note>
            Det är inte min syn på feminism och jämställdhet. I stället handlar
            det om att alla individer ska ha möjlighet att tjäna pengar, och
            sedan ska vi gemensamt betala skatt.
          </note>
          <note type="speaker">
            Anf. 214 PHIA ANDERSSON (S) replik:
          </note>
          <note>
            Herr talman! Ann-Christin Ahlberg tog i sitt anförande upp att
            allt fler kvinnor endast kommer att få garantipension. Det gäller
            så mycket som 50 procent, alltså varannan kvinna. Statsrådet bekräftade
            detta i sitt anförande, och därför undrar jag vad statsrådet avser
            att göra för att kvinnor inte ska gå in i en ny fattigdomsfälla
            och bli beroende av garantipension i framtiden.
          </note>
          <note type="speaker">
            Anf. 215 Statsrådet MARIA ARNHOLM (FP) replik:
          </note>
          <note>
            Herr talman! Jag tror att detta är en av våra riktigt stora framtidsutmaningar.
            Jag tror också att vi måste lösa den tillsammans, på samma sätt
            som vi har gjort med andra pensionssystemfrågor i det här landet.
            En av de riktigt starka delarna i det svenska pensionssystemet
            är att det är robust och stabilt och att vi har gjort det tillsammans.
          </note>
          <note>
            Vi har gjort ett misstag, skulle man kunna säga: Vi har byggt
            ett pensionssystem för ett jämställt samhälle som inte finns.
            Hur vi ska hantera det – hur vi ska hitta lösningen för de fortsatt
            ojämställda pensionerna – tror jag att vi behöver fundera på lite
            till mans. Jag ser ett antal olika lösningar jag håller på att
            fundera över, men jag tror att vi får återkomma till detta tillsammans.
            Det är ingenting jag kan lansera själv från riksdagens talarstol.
          </note>
          <note type="speaker">
            Anf. 216 PHIA ANDERSSON (S) replik:
          </note>
          <note>
            Herr talman! En sådan reform skulle kunna vara att titta över
            hela pensionssystemet. Jag undrar dock: Har statsrådet någon uppfattning
            om hur många fler generationer kvinnor som kommer att gå mot en
            garantipension innan det kan hända någonting drastiskt?
          </note>
          <note type="speaker">
            Anf. 217 Statsrådet MARIA ARNHOLM (FP) replik:
          </note>
          <note>
            Herr talman! Jag blir lite hånad i kammaren för att jag talar
            om lönefrågan, både för att jag inte kan göra något åt den och
            för att jag inte har något att komma med. Jag anser
          </note>
          <note>
            Då pratar vi om allt ifrån ett jämställt föräldraskap till mindre
            diskriminering och att bryta den könsuppdelade arbetsmarknaden.
            Hur lång tid det tar vet inte jag och inte heller någon annan,
            men jag är fast besluten att fortsätta det arbetet.
          </note>
          <note type="speaker">
            Anf. 218 KERSTIN NILSSON (S) replik:
          </note>
          <note>
            Herr talman! När det gäller kvinnor som vårdar barn, ungdomar
            eller anhöriga i hemmet ser vi tyvärr att effekterna av regeringens
            politik är att regler och försäkringar har stramats upp. Ett antal
            barn, unga och anhöriga har nu fått sina timmar med personlig
            assistans kraftigt eller till och med helt nedskurna. Effekten
            är att allt fler kvinnor blir oavlönade vårdare och personliga
            assistenter. För att klara vårdandet är det kanske nödvändigt
            för dem att minska sin arbetstid och därmed sin inkomst och framtida
            pension.
          </note>
          <note>
            Jag undrar: Hur ser statsrådet på denna ganska negativa trend
            för kvinnorna?
          </note>
          <note type="speaker">
            Anf. 219 Statsrådet MARIA ARNHOLM (FP) replik:
          </note>
          <note>
            Herr talman! Jag känner mig lite osäker på frågan – handlar det
            om LSS-lagstiftningen? Jag kan svara, men jag förstod inte riktigt
            frågan.
          </note>
          <note type="speaker">
            (KERSTIN NILSSON (S):
          </note>
          <u who="unknown" xml:id="i-10679b842ab30924-0">
            <seg>
              Timmar för personlig assistans, både genom Försäkringskassan
              och genom kommunen, har minskat för att man har tuffare regler.
              Det innebär att barn får färre timmar personlig assistans, och
              då är det ju föräldrarollen som träder in även på arbetstid.)
            </seg>
          </u>
          <note>
            Jag tackar för det. LSS-lagstiftningen – nu är jag tillbaka i
            historien igen – fick jag också förmånen att vara med om att införa
            tillsammans med Bengt Westerberg. Den har varit en fantastisk
            befrielse för väldigt många familjer. När vi sedan ska få pengarna
            att räcka till allt har det säkert ibland blivit så att man har
            dragit ned. Jag känner inte till exakt hur det ser ut. Jag kan
            inte säga mycket annat än att behovet av goda offentliga intäkter
            fortsatt finns. Ska vi ha råd med detta och mycket annat behöver
            vi fortsätta ha en ekonomi som växer.
          </note>
          <note type="speaker">
            Anf. 220 KERSTIN NILSSON (S) replik:
          </note>
          <note>
            Herr talman! Då skulle jag vilja ge ett förslag, och det är att
            se till att kommunerna inte dräneras på anslag samtidigt som de
            får allt fler ofinansierade uppgifter och åtaganden. Sedan är
            det också jobbskapande åtgärder i sig att ha personliga assistenter.
          </note>
          <note type="speaker">
            Anf. 221 Statsrådet MARIA ARNHOLM (FP) replik:
          </note>
          <note>
            Herr talman! Kommunerna dräneras inte på anslag. Vi kan diskutera
            hur anslagen ska användas, men anslagen växer. Kommunerna har
            mer pengar nu än de har haft tidigare. Frågan är hur de ska prioritera
            sina uppgifter; det är det vi måste ha synpunkter på och hjälpa
            till med.
          </note>
          <note type="speaker">
            Anf. 222 JENNY PETERSSON (M):
          </note>
          <note>
            Herr talman! I dagens jämställdhetspolitiska debatt tänkte jag
            göra ett något nyanserat inlägg. Jämställdhetsarbetet kräver nämligen
            fortsatt intresse och engagemang för att få varje människa att
            växa utifrån varje möjlighet och av egen kraft. Först tänkte jag
            dock använda backspegeln lite, innan jag talar om nuet och framtiden.
          </note>
          <note>
            Jämställdhetspolitik formades som ett politikområde under 1970-talet
            och hade då sin främsta utgångspunkt i arbetsmarknadspolitiken.
            Sedan dess har jämställdhetspolitiken breddats – den har fått
            nya inriktningar, och strategier har mejslats fram av både borgerliga
            och socialdemokratiska regeringar. Det har resulterat i både propositioner
            och skrivelser.
          </note>
          <note>
            Under tidens gång blev maktbegreppet centralt för jämställdheten
            och det arbetet. I dag arbetar regeringen utifrån målet att kvinnor
            och män ska ha samma makt att forma samhället och sina egna liv.
            Målet för jämställdhetspolitiken beslutades i riksdagen under
            föregående mandatperiod, och det var flera partier som stod bakom
            det. Jag tycker att det är väl valt att nämna detta i denna debatt
            i dag.
          </note>
          <note>
            Jämställdhetsministern nämnde jämställdhetsintegrering och hur
            viktigt det är för att uppnå målen. Vi har även fyra delmål för
            att nå jämställdhetspolitikens mål, nämligen
          </note>
          <note>
            Jag har kolleger i Alliansen som kommer att tala mer om dessa
            frågor.
          </note>
          <note>
            Målet att kvinnor och män ska ha samma möjlighet att forma samhället
            och sina egna liv låter som en självklarhet. Trots detta spelar
            kön en stor roll i dag, 2013. Sverige lyfts fram som en förebild
            när det kommer till jämställdhet, särskilt i förhållande till
            andra länder, men det innebär inte att jag som moderat är nöjd.
            Det finns som sagt mer att göra.
          </note>
          <note>
            Jag tänkte tala lite om arbetsmarknaden och hur den är könsuppdelad
            och ojämställd. Det är något jag inte finner så bekvämt, utan
            här har vi mer att göra. Män och kvinnor deltar på arbetsmarknaden
            i nästan samma utsträckning men i olika yrken och inom olika sektorer.
            Kvinnors sysselsättningsgrad är lägre än mäns. Kvinnor deltidsarbetar
            mer än män, både frivilligt och ofrivilligt. SCB:s lathund om
            jämställdhet visar att en tredjedel av de sysselsatta kvinnorna
            och var tionde sysselsatt man arbetar deltid. Detta påverkar inte
            bara individen här och nu utan även pensionen, vilket tidigare
            talare har varit inne på.
          </note>
          <note>
            Därför tycker jag att vi ska ta ansvar i de politiska församlingar
            där vi har ett arbetsgivaransvar. Det har vi i kommuner, landsting
            och staten. Där ska vi också se till att det finns olika karriärmöjligheter.
          </note>
          <note>
            Det finns osakliga eller oskäliga löneskillnader. Det är diskriminering
            och inte tillåtet.
          </note>
          <note>
            Jag nämnde att Sverige är en förebild, och det får alltid någon
            att reagera och hoppa till. Vi har som sagt mer arbete kvar att
            göra, men när det gäller arbetskraftsdeltagandet för både män
            och kvinnor jämfört med EU-27 ligger vi högre.
          </note>
          <note>
            I ett modernt samhälle är det viktigt att arbetslinjen gäller
            lika för alla. Regeringen har tillsatt JA-delegationen som ska
            se över och sammanställa kunskap om kvinnors och mäns olika villkor.
            Vi har en utredning om män och jämställdhet som ska ta fram ett
            kunskapsunderlag.
          </note>
          <note>
            Trots att vi har gått igenom en del kriser har vi tillfört resurser
            till den offentliga sektorn för att hindra nedskärningar, något
            som inte lyfts fram i debatten och som annars hade drabbat främst
            kvinnor.
          </note>
          <note>
            En annan sak som regeringen har gjort är att förhindra att kvinnor
            slås ut från arbetslivet på grund av arbetsmiljörelaterade problem.
            Därför har Arbetsmiljöverket fått i uppdrag att synliggöra och
            förbättra kvinnors hälsa i arbetslivet. Det är ett viktigt arbete.
            Det syns i flera utredningar. Också socialförsäkringen är kopplad
            till detta viktiga arbete för att kvinnor ska kunna vara kvar
            i arbetslivet.
          </note>
          <note>
            Detta är några konkreta exempel på pågående arbeten som Alliansen
            har sjösatt.
          </note>
          <note>
            Jag vill också nämna andra saker som har gett mer frihet till
            individen och fått livspusslet att gå ihop. Några kommer att se
            rött i kammaren, men dessa är värda att nämna. Vi har jobbskatteavdraget,
            som gör det mer lönsamt för både män och kvinnor att arbeta, skattelättnader
            för hushållsarbeten, RUT-avdraget, jämställdhetsbonusen och så
            vidare.
          </note>
          <note>
            Attityder är något som vi inte kan lagstifta om. Däremot har
            vi alla ett ansvar. Jämställdhet är ett område som är och kommer
            att vara centralt för Sveriges fortsatta utveckling och tillväxt.
          </note>
          <note type="speaker">
            Anf. 223 MONICA GREEN (S) replik:
          </note>
          <note>
            Herr talman! Jag tackar för anförandet. Det är ju fint att Jenny
            Petersson vill göra någonting åt det ojämställda samhälle som
            vi lever i, men jag hörde inte precis några konkreta förslag.
            Visserligen säger Jenny Petersson att arbetslinjen ska gälla lika
            för alla. Ja, men arbetslinjen fungerar ju inte. Arbetslösheten
            är över 8 procent, och kvinnor går ned i arbetstid för att hinna
            ta hand om sina äldre anhöriga därför att välfärden är urgröpt.
          </note>
          <note>
            Vi hörde här också att det görs satsningar på välfärden. Jag
            tror inte att de stora klasserna i skolan, de stora fritidshemsgrupperna
            och långa köerna i äldreomsorgen stämmer med det påståendet. Jag
            till och med vet det eftersom antalet anställda inom den kommunfinansierade
            sektorn har minskat med över 4 procent under den här tiden. Det
            håller inte!
          </note>
          <note type="speaker">
            Anf. 224 JENNY PETERSSON (M) replik:
          </note>
          <note>
            Herr talman! Jag uppfattade inte någon fråga från Monica Green.
            Men jag kan säga, precis som jag inledde med, att vi har mål för
            jämställdhetspolitiken, att vi sätter till resurser med dessa
            inriktningar. Mäns våld mot kvinnor är ett prioriterat område,
            ekonomisk jämställdhet och jämn fördelning av makt och inflytande
            är andra prioriterade områden. Vi har gjort flera saker i statens
            regi för att öka andelen kvinnor på ledande positioner. Även till
            SKL har det tillförts pengar för att jobba med jämställdhetsarbetet.
            Det är några av de konkreta exempel som Monica Green uppenbarligen
            efterfrågade.
          </note>
          <note>
            När det gäller jobbskatteavdraget, också ekonomisk jämställdhet,
            ser det till att det lönar sig för både män och kvinnor att arbeta.
            Hur det är utformat ser jag att inte har tid att svara på nu,
            men i alla fall har de som tjänar minst fått mer pengar i plånboken
            procentuellt. Det är ett arbete med jämställdhet som regeringen
            fortsätter.
          </note>
          <note type="speaker">
            Anf. 225 MONICA GREEN (S) replik:
          </note>
          <note>
            Herr talman! Jag efterfrågade de konkreta åtgärderna, inte målen
            och inte vad som hände på 70-talet, även om riksdagen antog den
            första jämställdhetslagen då.
          </note>
          <note>
            Inflationen, befolkningsökningen, löneutvecklingen, fler äldre
            i kommunerna och dessutom ökade socialbidrag har gjort att era
            så kallade satsningar faktiskt blivit minussatsningar. Välfärden
            gröps ur på grund av en borgerlig regering. Det minskar kvinnors
            frihet och kvinnors möjligheter till arbete.
          </note>
          <note type="speaker">
            Anf. 226 JENNY PETERSSON (M) replik:
          </note>
          <note>
            Herr talman! Det finns som sagt flera olika reformer. När det
            gäller kvinnor och jämställdhet har det i den offentliga sektorn
            ofta funnits bara en arbetsgivare. Här har vi öppnat för fler
            aktörer så att kvinnor får fler arbetsgivare att välja mellan
            och ännu fler karriärvägar, vilket jag tycker är bra och är någonting
            som vi vill fortsätta att värna om.
          </note>
          <note>
            Arbetslöshetssiffrorna är en helt annan debatt.
          </note>
          <note type="speaker">
            Anf. 227 EVA-LENA JANSSON (S) replik:
          </note>
          <note>
            Herr talman! Vi försöker nu diskutera alla politikområden ur
            ett jämställdhetsperspektiv. När vi diskuterar arbetslöshet, pension,
            skola, utbildning, rättsväsen gör vi det med jämställdhetsglasögon
            på. Problemet är att våra politiska motståndare, herr talman,
            inte riktigt har förstått det.
          </note>
          <note>
            Vi vet att människor i arbetslivet i dag skadas. Vi vet också
            att människor blir sjuka. Vem som helst kan bli sjuk. Vi har nu
            en sjukförsäkring som gör att människor utförsäkras på grund av
            tidsgränser, inte för att de har blivit friska. Vi kan också konstatera
            att väldigt många av dem som drabbas och blir utförsäkrade är
            kvinnor som inte får någon ersättning, som tvingas leva på en
            man, om de har tur att leva ihop med någon.
          </note>
          <note>
            Då är min fråga till Jenny Petersson: Vad tänker ni göra åt det
            faktum att andelen fattiga kvinnor och andelen rika män ökar i
            Sverige? Vad drar ni för slutsatser av er politik?
          </note>
          <note type="speaker">
            Anf. 228 JENNY PETERSSON (M) replik:
          </note>
          <note>
            Herr talman! Den verklighetsbeskrivning som Eva-Lena Jansson
            gör är någonting som jag inte ställer mig bakom. Alliansens politik
            syftar till att både män och kvinnor ska få arbeta efter sin egen
            förmåga och efter sin vilja.
          </note>
          <note>
            Låt mig nämna ett exempel på hur man kan jobba i kommuner. I
            Varbergs kommun i Halland tar kommunen ansvar för många kvinnor
            som jobbar i kommunen. Där har man erbjudit den sysselsättningsgrad
            som önskas. Det är inget politiskt beslut som vi har fattat här
            i riksdagen. Jag menar att vi i alla olika politiska församlingar
            har ett ansvar att erbjuda den sysselsättningsgrad som önskas,
            oavsett om man är man eller kvinna.
          </note>
          <note>
            Det är 334 dagar kvar till valet, och som moderat och tillhörande
            Alliansen kommer jag att göra ännu mer för att det ska löna sig
            att arbeta för både män och kvinnor.
          </note>
          <note type="speaker">
            Anf. 229 EVA-LENA JANSSON (S) replik:
          </note>
          <note>
            Herr talman! Jag tror inte att Jenny Petersson hörde mina frågor.
            Jag talade om sjukförsäkringen och pensionssystemet, och Jenny
            Petersson talade om Varberg. Jag vet inte riktigt hur hon fick
            ihop det med frågorna.
          </note>
          <note>
            För mig är det viktigt att när människor blir sjuka ska de ha
            en rimlig ersättning. Problemet är att om man satsar alla pengar
            på jobbskatteavdraget, finansierar det genom att sänka ersättningen
            och göra de sjuka fattigare ökar också andelen fattiga. Det är
            faktiskt regeringens egen utredning som visar att rika män tjänar
            och fattiga kvinnor förlorar på politiken. Jag undrar: Är Jenny
            Petersson nöjd med det?
          </note>
          <note type="speaker">
            Anf. 230 JENNY PETERSSON (M) replik:
          </note>
          <note>
            Herr talman! När det gäller sjukförsäkringen vet både Eva-Lena
            Jansson och jag att det pågår ett arbete i Sjukförsäkringsutredningen
            som ska leda till en bred överenskommelse.
          </note>
          <note>
            Sjukförsäkringen för personer som förtidspensionerades var något
            som Alliansen tog tag i vid maktskiftet 2006.
          </note>
          <note>
            Vi accepterade inte att man förtidspensionerade människor, utan
            vi ser till att de kommer tillbaka i arbete. Den vägen är inte
            enkel. Den kan vara lång och krokig. Men det är vårt mål att människor
            ska kunna arbeta efter den förmåga de har.
          </note>
          <note type="speaker">
            Anf. 231 ANN-CHRISTIN AHLBERG (S) replik:
          </note>
          <note>
            Herr talman! Vi socialdemokrater tar jämställdhetsarbetet på
            största allvar och engagerar oss i att alla politikområden ska
            jämtegreras, vilket syns väldigt tydligt i den här debatten. Vi
            är inte nöjda med de myrsteg som regeringen tar i jämställdhetsarbetet.
          </note>
          <note>
            Jenny Petersson säger i debatten här i kammaren att hon inte
            är nöjd. Men vad vill Moderaterna göra? Propositionslistan är
            tom på förslag. Det finns inget förslag på jämställdhetsområdet.
            Vad är det ni vill göra, eftersom Jenny Petersson säger att hon
            inte är nöjd?
          </note>
          <note type="speaker">
            Anf. 232 JENNY PETERSSON (M) replik:
          </note>
          <note>
            Herr talman! Ann-Christin Ahlberg säger att jämställdhet är någonting
            som Socialdemokraterna prioriterar. Jag kan bara se att ordet
            jämställdhet förekommer en gång i er budgetmotion och då i namnet
            på utgiftsområdet. Men det kanske är så integrerat i hela budgeten
            att det har försvunnit.
          </note>
          <note>
            Propositionslistan är någonting som regeringen skickar över till
            riksdagen. Jag vill särskilt arbeta med de osakliga och oskäliga
            löneskillnaderna som finns. Det finns lagstiftning på området
            om att de inte får finnas och att de är diskriminerande. Vi bör
            däremot ta till oss och se på sanktionerna när de förekommer.
            Det är rätt viktigt.
          </note>
          <note type="speaker">
            Anf. 233 ANN-CHRISTIN AHLBERG (S) replik:
          </note>
          <note>
            Herr talman! Jenny Petersson ska gärna få låna mina böcker om
            hur många gånger vi har skrivit om jämställdhet. Man måste veta
            vad jämtegrering är. Då ser man i våra motioner att vi jämtegrerar
            alla politikområden. Vi har jämt de glasögonen på oss.
          </note>
          <note>
            Jenny Petersson har fortfarande inte svarat på vad det är man
            har för avsikt att göra. Propositionslistan är tom. Det finns
            heller ingenting annat som är aviserat. Ministern har här innan
            inte kunnat säga något som är aviserat.
          </note>
          <note type="speaker">
            Anf. 234 JENNY PETERSSON (M) replik:
          </note>
          <note>
            Herr talman! Jag nämnde oskäliga och osakliga löneskillnader.
            Det är jätteviktigt att titta vidare på det.
          </note>
          <note>
            Det gäller också sjukförsäkringar. Hur kan vi få människor tillbaka
            till arbete? Det tycker jag att vi ska se över. Det vet jag att
            vi gör. Hur får vi fler vägar in i arbetslivet och inte färre
            som Socialdemokraterna föreslår? Hur kan vi få fler vägar till
            arbetet?
          </note>
          <note>
            Det är förslag som vi arbetar med.
          </note>
          <note type="speaker">
            Anf. 235 RAIMO PÄRSSINEN (S) replik:
          </note>
          <note>
            Herr talman! Låt oss nu bli väldigt konkreta. Det är två butiker
            om dagen som rånas i Sverige, Jenny Petersson. Parterna är helt
            överens om att vi måste göra någonting åt det.
          </note>
          <note>
            I dessa butiker sitter det väldigt många kvinnor. Butikerna är
            deras arbetsmiljö. De råkar ut för hemska saker. Det handlar om
            våld, hot, rädsla för att mista livet och traumatiska händelser.
          </note>
          <note>
            Riksdagen har gjort ett tillkännagivande om att regeringen och
            parterna ska komma tillbaka med ett förslag om sluten kontanthantering.
            Det beslutet finns här i riksdagen.
          </note>
          <note>
            Partnerna tycker fortfarande att det är jätteviktigt och att
            vi måste få fram det. Ni gör ingenting, Jenny Petersson. Varför
            offrar ni kvinnors hälsa på detta sätt?
          </note>
          <note type="speaker">
            Anf. 236 JENNY PETERSSON (M) replik:
          </note>
          <note>
            Herr talman! Tack för frågan, Raimo Pärssinen! Jag vet precis
            som Raimo att detta tillkännagivande gjorts i riksdagen. Sist
            jag kontrollerade sitter jag i riksdagen. Jag ska inte skylla
            på regeringen. Jag litar fullständigt på regeringen arbetar med
            denna fråga och återkommer när man har arbetat färdigt med den.
            Det är den arbetsordning som finns.
          </note>
          <note type="speaker">
            Anf. 237 RAIMO PÄRSSINEN (S) replik:
          </note>
          <note>
            Herr talman! Här kommer bepansrade bilar för att hämta kontanter.
            Det är jätteviktigt att se till att det finns en säkerhet runt
            hantering av kontanter.
          </note>
          <note>
            Ändå gör ni ingenting. Bankerna har pressat ut kontanterna, och
            de samlas ute i små butiker. Det sker två rån om dagen i Sverige.
            Ni säger att ni väntar på besked.
          </note>
          <note>
            Vad vill Jenny Petersson göra? Ställer hon upp på tillkännagivandet?
          </note>
          <note type="speaker">
            Anf. 238 JENNY PETERSSON (M) replik:
          </note>
          <note>
            Herr talman! Tack för beskrivningen, Raimo Pärssinen, om hur
            det går till! Du vet precis som jag, Raimo Pärssinen, att vi inte
            står bakom tillkännagivandet. Det var en majoritet i Sveriges
            riksdag som beslutade om kontanthanteringen.
          </note>
          <note>
            Regeringen arbetar i denna fråga. Det är den ordning som finns.
            Jag är inte något ansvarigt statsråd och kan och ska inte uttrycka
            mig i frågan om när vi får tillbaka frågan till bordet.
          </note>
          <note type="speaker">
            Anf. 239 ADNAN DIBRANI (S) replik:
          </note>
          <note>
            Herr talman! Nu är vi tre hallänningar här. Det händer inte speciellt
            ofta. Det är lite lokalpatriotiskt i denna debatt. Jenny var inne
            på Varberg och hur bra det går dem där. Det instämmer jag i. Det
            är en viktig bit i arbetet som pågår därhemma.
          </note>
          <note>
            Även om inte vi här uppifrån har sagt något har Socialdemokraterna
            därhemma varit väldigt pådrivande mot den borgerliga majoriteten
            och därav fått en väldigt bra uppslutning. Det är klockrent att
            man lyssnar på Socialdemokraterna där hemma. Det borde man göra
            också här uppe lite oftare.
          </note>
          <note>
            Det är jättebra att Jenny och många andra är glada över att kvinnorna
            har fått många fler kronor i plånboken. Det säger jag ingenting
            annat än att de har. Lönerna har gått upp generellt sett.
          </note>
          <note>
            Jag ska ta ett exempel, bara för att man ska förstå själva idén
            i det hela. När kvinnor får 10 kronor får en man 20 kronor. Då
            ökar löneglappet. Det är vad som oroar mig. Är detta ekonomisk
            jämställdhet, Jenny Petersson?
          </note>
          <note type="speaker">
            Anf. 240 JENNY PETERSSON (M) replik:
          </note>
          <note>
            Herr talman! Innan jag svarar på Adnan Dibranis fråga vill jag
            bara säga till alla tittare som inte ser på fotboll just nu att
            Halland är väldigt blått både i regionen och i kommunen. Det är
            en allians som styr på de olika planen.
          </note>
          <note>
            Jobbskatteavdraget är någonting som Alliansen har fört fram sedan
            maktskiftet. Det ska löna sig att jobba för både män och kvinnor.
            Mig veterligen har Socialdemokraterna varit för de fyra första
            jobbskatteavdragen. Nu är de emot det femte fram till årsskiftet
            för att sedan vara för det femte jobbskatteavdraget.
          </note>
          <note>
            Apropå att lyssna på varandra är det väldigt glädjande att även
            Socialdemokraterna är för att vi sänker skatten för låg- och medelinkomsttagare
            i Sverige.
          </note>
          <note type="speaker">
            Anf. 241 ADNAN DIBRANI (S) replik:
          </note>
          <note>
            Herr talman! Det är helt rätt, Halland är väldigt borgerligt.
            Men det ser väldigt ljust ut framöver. Vi får hoppas på det bästa.
            Mer än så tänker jag inte säga om Halland, även om vi båda håller
            det är väldigt kärt.
          </note>
          <note>
            Jag ställde en fråga om ekonomisk jämställdhet, och jag fortsätter
            med det. När statsrådet var här var jag inne på att Bulgarien
            och Cypern har en högre andel fattiga kvinnliga pensionärer än
            vad Sverige har. Till och med Grekland är bättre.
          </note>
          <note>
            De allra flesta EU-länder har haft en bättre utveckling sedan
            2006. Är det rimligt i dagens Sverige?
          </note>
          <note type="speaker">
            Anf. 242 JENNY PETERSSON (M) replik:
          </note>
          <note>
            Herr talman! Jag var förut inne på att vi måste arbeta mer med
            löneskillnader och särskilt de osakliga som är diskriminerande.
            Där har vi ett arbete att göra.
          </note>
          <note>
            Vi arbetar i kommuner, landsting och stat med olika karriärvägar.
            Det är ett sätt att gynna både män och kvinnor.
          </note>
          <note>
            När det gäller fattiga pensionärer har vi ökat bostadsbidraget
            för pensionärer och även grundavdraget till ogifta pensionärer
            och så vidare. Vi gör även saker här och nu för de pensionärer
            som finns i dag.
          </note>
          <note>
            Samtidigt handlar det om att bygga vägar och broar till dem som
            ska in på arbetsmarknaden och är på arbetsmarknaden i dag.
          </note>
          <note type="speaker">
            Anf. 243 CARINA OHLSSON (S) replik:
          </note>
          <note>
            Herr talman! Man kan läsa i regeringens handlingar, i budgetens
            särskilda bilaga om jämställdhet, att det slås fast att löneskillnaderna
            mellan kvinnor och män bidrar till att upprätthålla en arbetsfördelning
            med traditionella könsmönster där kvinnor arbetar mer i hemmet
            och män mer på den betalda arbetsmarknaden.
          </note>
          <note>
            Detta hänger alltså ihop med löneskillnader och med vilken arbetsmarknad
            man befinner sig på. Jenny Petersson säger att RUT, ROT och jobbskatteavdrag
            är bra förslag. Jag undrar: På vilket sätt förändrar detta könsmönstren?
            Det som jag har sett, i alla fall när det handlar om RUT och ROT,
            är att detta i allra högsta grad är att cementera könsmönster.
            Jag tycker att det verkar långsökt att bilden verkligen skulle
            förändras beroende på var man har sin anställning. Jag skulle
            vilja ha en förklaring till det.
          </note>
          <note type="speaker">
            Anf. 244 JENNY PETERSSON (M) replik:
          </note>
          <note>
            Herr talman! Det handlar egentligen om två frågor. Den första
            handlar om traditionella könsroller och mönster, och här har vi
            ett arbete att göra som måste börja tidigt i skolan. Både unga
            tjejer och unga killar ska kunna nå sina drömmar och mål. Här
            har vi satsat på utbildningar i skolan med personalen, just för
            att de ska tänka på att man inte stöps i de könsstereotypa formerna.
          </note>
          <note>
            Den andra frågan är RUT-avdraget. Det är ett sätt att göra svarta
            jobb vita. Många kvinnor jobbar inom denna bransch. Jag tycker
            att även män ska göra det, men det handlar mer om att göra svarta
            jobb vita så att kvinnor och män som jobbar inom denna bransch
            kommer in i våra trygghetssystem och får lön och därmed också
            pension, vilket vi har talat om. Det lönar sig inte att jobba
            svart den dag man går i pension.
          </note>
          <note>
            Detta är alltså två olika frågor, men RUT handlar om att göra
            svarta jobb vita. Det är som sagt något som vi är för i Alliansen.
          </note>
          <note type="speaker">
            Anf. 245 CARINA OHLSSON (S) replik:
          </note>
          <note>
            Herr talman! Det var det jag misstänkte; detta är inte någon
            stor jämställdhetsreform. Det har då inte jag heller sett att
            det är, vare sig när det handlar om RUT eller ROT.
          </note>
          <note>
            Jag återger vad regeringen har sagt så att det ska verka trovärdigt
            för Jenny Petersson och inte vara något som vi socialdemokrater
            har sagt. Regeringen säger att den främsta anledningen till att
            kvinnor är frånvarande från arbetsmarknaden är föräldraledighet
            och ohälsa. Det är det som har en negativ effekt på lönen. Samtidigt
            kan man läsa att detta inte har förändrats under dessa sju år.
            Det är snarare fler kvinnor som är sjukskrivna nu.
          </note>
          <note>
            Jag undrar vad det finns för konkreta åtgärder för att verkligen
            verka för att löneskillnaderna ska minska.
          </note>
          <note type="speaker">
            Anf. 246 JENNY PETERSSON (M) replik:
          </note>
          <note>
            Herr talman! Först vill jag bara nämna RUT-avdraget. I den mån
            man har kvar det har man gjort svarta jobb vita. Men om man tar
            bort det blir det många kvinnor som får jobba svart igen. Det
            är ingen jämställdhetsfråga, men det blir så att man är för vissa
            typer av jobb men inte för andra typer. Det tycker jag är helt
            fel, för vi gillar alla jobb.
          </note>
          <note>
            Det som gäller föräldraledighet och ohälsa är ett arbete som
            regeringen håller på med. Jag vet att Ulf Kristersson arbetar
            jättemycket med detta. Det ligger i ett helt annat utskott. Jag
            sitter i arbetsmarknadsutskottet och har inte koll på exakt när
            förslagen kommer, men jag vet att det arbetas med detta.
          </note>
          <note type="speaker">
            Anf. 247 SOLVEIG ZANDER (C):
          </note>
          <note>
            Herr talman! En jämställdhetspolitisk debatt handlar för mig
            och Centerpartiet om yrkeslivet i allra högsta grad – yrkeslivet
            ur många synvinklar, skulle jag vilja säga. Jag tänker ta tillfället
            i akt att peka på några som är viktiga för mig och Centerpartiet.
          </note>
          <note>
            Det första är familjepolitiken. Där har vi centerkvinnor – jag
            är aktiv centerkvinna – gått i bräschen och tagit fram ett familjepolitiskt
            program som för det första inte heter familjepolitiskt program
            utan barn- och föräldraförsäkring. Vi vill på så sätt visa att
            det är viktigt att det är barnen som ska vara i centrum i sammanhanget.
          </note>
          <note>
            För att inte ta fram alla de exempel som man brukar nämna i sammanhanget
            ska jag lyfta fram två av några udda saker som är viktiga.
          </note>
          <note>
            Det första är att vi nu har beslutat om att vi ska ha öppna barndagar.
            Med det menar vi att dessa föräldradagar inte ska vara vikta bara
            för pappan eller mamman. Det ska vara möjligt också för två andra
            personer att ta ut föräldraförsäkring. Det är viktigt, inte minst
            för kvinnor som ofta är de som får vara hemma när det gäller föräldraförsäkringen.
            Då är det viktigt att man har möjligheten att ge detta också till
            andra närstående.
          </note>
          <note>
            Det andra är garantidagar – de garantidagar och lägstanivådagar
            som för det första har olika ersättningar och för det andra måste
            tas ut på olika sätt. Det missgynnar i allra högsta grad föräldrarna
            när de vill ta ut föräldraförsäkringen på jämlika villkor. De
            här dagarna måste heta samma sak, och de måste ha samma nivå och
            tas ut när man vill.
          </note>
          <note>
            Innan jag går vidare med exemplen måste jag sträcka på mig lite
            och fråga: Vet ni vilket parti den första jämställdhetsministern
            kom ifrån? Ni kan naturligtvis ana det. Det var i mitten på 70-talet.
            Hon heter Karin Andersson. Hon införde dessutom Jämo, mot Socialdemokraternas
            vilja.
          </note>
          <note>
            Vi går vidare med detta som är viktigt ur jämställdhetssynpunkt.
            Det gäller bolagsstyrelser. Alla vill ha kvotering till bolagsstyrelserna,
            men det vill inte vi i Centerpartiet. Vi vill i stället ha en
            jämställdhetsgranskning. Tänk er själva att man granskar de börsnoterade
            företagen och att det visar sig hur ojämlika de är ur könssynpunkt.
            Vilken negativ uppmärksamhet det blir för ett bolag! Det påverkar
            också börsen för bolaget. Det är ett bättre sätt att visa att
            man kan och måste ändra företagsstrukturerna.
          </note>
          <note>
            Företagsstrukturerna, mina vänner, handlar om att också kvinnor
            måste få starta företag. Men det vill inte den rödgröna sidan
            gå med på. Vi i Centerpartiet tycker att man ska ha LOV i alla
            kommuner. Man ska få ha vinst i välfärden. Det är väl inte bara
            företag som leds av män – snickare och sådant – som ska få göra
            vinster? Det ska väl kvinnor också få göra? Annars är det inte
            jämställt, eller hur? Det är viktigt att man har trygghetssystemen
            i alla former av bolag så att också kvinnor, som inte alltid startar
            aktiebolag, får tillgång till trygghetssystemen.
          </note>
          <note>
            Vilka är det för övrigt som är löneledande när vi håller på och
            förhandlar våra löner en gång om året? Inte är det tjänstesektorn.
            Därför menar vi från Centerpartiet att tjänstesektorn ska vara
            löneledande. Nu är jag ute på hal is, men det har flera varit
            här redan, herr talman. De har talat om vad kommuner och landsting
            och de politiskt styrda organisationerna har för skyldigheter
            i sammanhanget, så jag behöver inte orda mer om det, eller hur?
          </note>
          <note>
            Jag vill nämna att vi har genomfört en hel del i regeringen och
            riksdagen hittills när det gäller jämställdhet under dessa sju
            år. Nu tycker vi från Centerpartiet att det är dags att ta fram
            en Sternrapport – ni vet en sådan som en engelsman gjorde för
            att räkna ut hur det står till med miljöfrågan, tror jag att det
            var. Man ska göra en genomgripande rapport som visar vad man har
            tjänat på de förslag som vi hittills har genomfört ur jämställdhetssynpunkt.
          </note>
          <note>
            Ojämställdheten kostar pengar, för det är fel personer på fel
            ställen. Samhället förlorar på att man inte har jämställdhet.
            Då är det viktigt att man tar fram en tydlig ekonomisk rapport
            som visar vad det kostar samhället, vad det kostar den enskilda
            personen och vad det kostar över huvud taget för näringslivet
            och för staten, givetvis. Det är en viktig rapport för att vi
            ska kunna gå vidare i rätt riktning när det gäller att vidta åtgärder
            för jämställdheten.
          </note>
          <note>
            Vi har redan talat om de fyra mål som det handlar om och som
            regeringen har satt upp ur jämställdhetssynpunkt. Det är viktigt
            att vi går vidare med dem.
          </note>
          <note>
            Makten har jag pratat om. Det är makt att kunna vara med där
            makten finns, att kunna driva företag, att vara företagsledare
            och att vara med i bolagsstyrelser. Det är oerhört viktigt.
          </note>
          <note>
            Herr talman! Något som också är viktigt – och det har vi pratat
            väldigt lite om i den här debatten – är mäns våld mot kvinnor.
            Det måste i allra högsta grad stoppas.
          </note>
          <note type="speaker">
            Anf. 248 EVA-LENA JANSSON (S) replik:
          </note>
          <note>
            Herr talman! Solveig Zander drar några slutsatser och kommer
            med några kommentarer om vad som är viktigt att göra utifrån att
            vi har ett ojämställt samhälle. Samtidigt föreslår hon att vi
            ska konservera könsrollerna och säger att kvinnor kan välja att
            starta företag inom vårdsektorn, för där jobbar de ju ändå, de
            små liven, medan männen kan hålla sig till byggsektorn.
          </note>
          <note>
            Jag vet att kvinnor startar företag i alla sektorer. Skulle det
            vara så som Solveig Zander säger, att bara för att en kvinna startar
            ett företag blir inte branschen ojämställd kan jag bara säga:
            Titta på handeln! Där ser vi problem.
          </note>
          <note>
            Sveriges Kvinnolobby har granskat regeringens politik, och det
            är ingen bra rapport. Jag tycker absolut att vi ska göra en Sternrapport,
            men börja med att titta på regeringens egen budgetgranskning ur
            ett jämställdhetsperspektiv!
          </note>
          <note>
            Mina frågor till Solveig Zander är: Har Solveig Zander läst den?
            Har Solveig Zander förstått vad det står i den? Vilka slutsatser
            drar Solveig Zander av regeringens egen jämställdhetsgranskning?
          </note>
          <note type="speaker">
            Anf. 249 SOLVEIG ZANDER (C) replik:
          </note>
          <note>
            Herr talman! Man måste gräva där man står, Eva-Lena Jansson.
            Det är oerhört viktigt. Eftersom kvinnor jobbar inom de branscher
            där jag nu föreslog att man skulle kunna starta eget, det vill
            säga inom vård och omsorg, är det väl inte fel. Måste en kvinna
            byta yrke för att starta eget? Nej, så är det faktiskt inte. Gräv
            där du står och börja där. Någon måste gå före, och visar man
            att det är en bra bransch som är långsiktigt hållbar kommer det,
            sanna mina ord, att bli jämställt även där.
          </note>
          <note>
            Ja, jag har läst rapporten, men inte ord för ord ska jag erkänna.
            Det är av det skälet som jag säger att det är viktigt att man
            tar fram en Sternrapport eftersom den är mer genomgripande än
            den som regeringen har gjort, och det är mycket viktigt.
          </note>
          <note type="speaker">
            Anf. 250 EVA-LENA JANSSON (S) replik:
          </note>
          <note>
            Herr talman! Jag kan hålla med om att regeringens granskning
            är ganska ytlig, och vi skulle tjäna på att man gjorde en ordentlig
            granskning. Men det man kan se av regeringens granskning är att
            regeringens politik leder till ökade klyftor mellan kvinnor och
            män. Jag kan inte förstå att Solveig Zander här står här och säger
            att man är nöjd med regeringens politik när den leder till ökad
            ojämställdhet. Hur kan Solveig Zander vara nöjd med det?
          </note>
          <note type="speaker">
            Anf. 251 SOLVEIG ZANDER (C) replik:
          </note>
          <note>
            Herr talman! Den politik som alliansregeringen har fört har inte
            inneburit att ojämställdheten har ökat. Jag menar att Socialdemokraternas
            tidigare politik inte på något sätt har drivit på för att minska
            ojämställdheten. Vi har inte tagit bort något av den politik som
            Socialdemokraterna förde tidigare. Jag håller inte med om att
            det vi har gjort är negativt.
          </note>
          <note type="speaker">
            Anf. 252 ANN-CHRISTIN AHLBERG (S) replik:
          </note>
          <note>
            Herr talman! Jag reagerade när Solveig Zander sade att LOV är
            en jämställdhetssatsning för att kvinnor också ska få starta företag
            inom vård, skola och omsorg. Vi vet ju genom fakta att det inte
            i huvudsak är kvinnor som startar företag inom vård, skola och
            omsorg. Det är börsnoterade företag som kanske inte ens ägs av
            en svensk som gör det. Där sitter männen och fattar besluten.
            Är det verkligen rimligt att använda det som ett jämställdhetsargument,
            Solveig Zander?
          </note>
          <note>
            Sedan undrar jag en annan sak också. Vad händer när man har jämställdhetsgranskat
            styrelserna och ser att det inte finns så många kvinnor där? Vad
            blir det av det? Vad ska Centerpartiet göra då?
          </note>
          <note type="speaker">
            Anf. 253 SOLVEIG ZANDER (C) replik:
          </note>
          <note>
            Herr talman! När det gäller LOV och vilka som startar de företagen
            vill jag säga att det är flest kvinnor som startar de bolagen
            på landsbygden. Det är en mycket viktig reform ur jämställdhetssynpunkt.
            De flesta som förlorar jobben på landsbygden utanför storstäderna
            är kvinnor. Har de då möjlighet att starta ett företag och driva
            det gynnar det i allra högsta grad jämställdheten.
          </note>
          <note>
            Jag glömde bort nästa fråga. Jag tar den i nästa replik.
          </note>
          <note type="speaker">
            Anf. 254 ANN-CHRISTIN AHLBERG (S) replik:
          </note>
          <note>
            Herr talman! Jag ska upprepa den fråga som Solveig Zander missade.
            Det gäller jämställdhetsgranskningen av bolagsstyrelser. Vad händer
            när man har granskat och sett att det inte finns kvinnor där?
          </note>
          <note>
            Kvinnor förlorar på alla de krascher som har varit i skola, vård
            och omsorg. Det har också försvunnit skattemedel från vår gemensamma
            välfärd, och där är kvinnorna väldigt stora förlorare. De börsnoterade
            företagen, som får stora vinster av den offentliga sektorns medel,
            är inte till gagn för Sveriges kvinnor, utan de tär på kvinnorna
            på både det ena och det andra sättet.
          </note>
          <note type="speaker">
            Anf. 255 SOLVEIG ZANDER (C) replik:
          </note>
          <note>
            Herr talman! Nu blandar Ann-Christin Ahlberg ihop äpplen och
            päron. Låt mig börja med detta att vi vill ha en jämställdhetsgranskning
            i stället för kvotering. Det är viktigt för att påtala för allmänheten
            och för dem som jobbar på börsen att de här bolagen inte är jämställda.
            Det kommer att vara negativt för de här bolagen när det gäller
            tillväxten på börsen. Det är mycket viktigt, för alla bolag vill
            väl jobba och gå framåt. Det är inte alls något negativt. Det
            är i allra högsta grad viktigt.
          </note>
          <note type="speaker">
            Anf. 256 AMINEH KAKABAVEH (V) replik:
          </note>
          <note>
            Herr talman! Centerpartiet har i alla år kört med mantrat att
            alla ska vara företagare, och det finns inga löntagare. Jag kan
            förstå Alliansens politik som är så fientlig mot alla löntagare.
          </note>
          <note>
            Min fråga är: När ska ditt parti ta ställning för dem som inte
            är vinstdrivande, för kvinnor i vård och omsorg, de deltidsarbetande
            och de invandrade kvinnorna, Solveig? Det är på deras bekostnad
            som det sker privatiseringar inom vård och omsorg med börsnoterade
            bolag där den ekonomiska mannen sitter. Vilken politik har du
            för de kvinnor som inte tar del av de vinster som kommer från
            våra skattepengar? Vilken politik har du för dem? I sju år har
            vi hört att alla ska vara företagare, och ni har lurat de här
            människorna med det.
          </note>
          <note type="speaker">
            Anf. 257 SOLVEIG ZANDER (C) replik:
          </note>
          <note>
            Herr talman! Om vi hade lurat alla kvinnor att bli företagare
            i det här landet hade vi lyckats ganska bra på sju år. Men dess
            värre är vi fortfarande ett av de länder i Europa som har det
            minsta antalet kvinnliga företagare. Det innebär att vi måste
            se det utifrån vår egen verklighet och fråga oss: Varför är det
            så?
          </note>
          <note>
            Det handlar inte om börsnoterade företag. Det handlar om företag
            över huvud taget. Ska vi ha en arbetsmarknad där vi har möjlighet
            att förhandla upp våra löner, vilket är viktigt för den offentliga
            sektorn, för vården och omsorgen, för de invandrade kvinnorna
            och för alla kvinnor över huvud taget, måste det finnas flera
            olika arbetsgivare. I och med att vi får företag inom den offentliga
            sektorn har vi också möjlighet att förhandla upp löner på ett
            annat sätt. Löneförhandlingarna sköter vi som är arbetsgivare,
            och det är många av oss, inom den offentliga sektorn.
          </note>
          <note type="speaker">
            Anf. 258 AMINEH KAKABAVEH (V) replik:
          </note>
          <note>
            Herr talman! Tack, Solveig! Men jag tycker inte att det var ett
            svar på frågan. Det är att lura sig själv om man tror att är kvinnan
            jämställd med mannen om hon startar ett företag. Så är det inte.
            Det vet vi också. Det är den ekonomiska mannen i ditt parti och
            i samhället som har makt. Man ska inte lura sig och tro att alla
            ska vara företagare för att vi ska få jämställdhet. Ni måste också
            tänka på de kvinnor som inte kan ta del av de vinster som uppstår
            på bekostnad av de fattiga kvinnorna. Jag menar att det är dem
            man ska ta ställning för.
          </note>
          <note type="speaker">
            Anf. 259 SOLVEIG ZANDER (C) replik:
          </note>
          <note>
            Herr talman! Amineh Kakabaveh säger att jag inte svarade på frågan.
            Jag förstår att hon inte tycker att jag gjorde det, för hon håller
            inte med mig i mitt svar. Men jag svarade på frågan i allra högsta
            grad. Det är viktigt för mig att kvinnor också får högre löner.
            Hur gör vi så att det blir så? Ja, inte genom att ha det som i
            dag att det finns en enda arbetsgivare, nämligen den offentliga
            sektorn. Nej, vi måste ha fler företag inom vård och omsorg så
            att kvinnor kan byta arbetsgivare och därmed få upp sina löner.
          </note>
          <note type="speaker">
            Anf. 260 ISAK FROM (S) replik:
          </note>
          <note>
            Herr talman! Solveig Zander pratar gärna om företagande. Jag
            tänkte att jag också skulle göra det. I Centerpartiets spår skyr
            kvinnor som skulle kunna starta företag landsbygden. I Centerpartiets
            Sverige har man nedmonterat regionalpolitiken. I Centerpartiets
            Sverige nobbar tjejer de yrkesförberedande programmen.
          </note>
          <note>
            Hur rimmar det med traditionell centerpolitik? Inte speciellt
            bra. Det här är ett faktum som vi har att ta ställning till. Kvinnor
            som vill starta företag har extra svårt att göra det, eftersom
            kapitalet inte tycker att det är lönsamt. Det finns för lite mjukt
            kapital för kvinnor, och det har blivit mindre oavsett om du bor
            i stan eller på landsbygden. Men i Centerpartiets Sverige är det
            inte lättare att starta företag på landsbygden.
          </note>
          <note type="speaker">
            Anf. 261 SOLVEIG ZANDER (C) replik:
          </note>
          <note>
            Herr talman! Centerpartiet vill väldigt gärna att vi ska få tillväxt
            i hela vårt land, och vi driver den frågan. Där handlar det om
            att vi måste möjliggöra att bankerna lånar ut mer och att Almi,
            som faktiskt är bra på det här, också lånar ut mer. Det handlar
            om den struktur som vi har i vårt samhälle att det inte finns
            samma möjligheter för kvinnor att starta företag i dag, och det
            är en ojämlikhet utan dess like. Den är någonting som det är viktigt
            att vi på alla fronter medverkar till att bli av med. Det jobbar
            Centern oerhört mycket med, vilket Isak From självklart känner
            till.
          </note>
          <note>
            När det gäller företagandet på landsbygden handlar det inte bara
            om att jobba inom bonderörelsen, vilket jag fick en känsla av
            att Isak From menade. Var det så?
          </note>
          <note type="speaker">
            Anf. 262 ISAK FROM (S) replik:
          </note>
          <note>
            Herr talman! Centerpartiet kan stå här och föra plakatpolitik,
            men det går inte så bra att vara centerpartist i en moderatstyrd
            regering. Det är faktiskt så att kvinnorna i dag flyr landsbygden.
            Det är faktiskt så att kvinnorna har extra svårt att starta företag.
            Kapitalet anser att det är större risker med att låna ut till
            kvinnor och att det är mindre vinster att hämta hem.
          </note>
          <note>
            Det här är en följd av den moderatstyrda politiken. Det är klart
            att Solveig kan stå här och slå sig för bröstet och säga: Visst
            vill vi satsa på företagen. Men det faktiska resultatet syns väldigt
            tydligt. Det är inte möjligt.
          </note>
          <note type="speaker">
            Anf. 263 SOLVEIG ZANDER (C) replik:
          </note>
          <note>
            Herr talman! Därför är det viktigt att jag pekar på att detta
            med företag inom vården i allra högsta grad gynnar dem som bor
            på landsbygden, också kvinnor. Det är ett sätt att visa och gå
            före. När det gäller att komplettera bonderörelsen är vi också
            framme där med våra Leaderprojekt och de pengar som finns. Det
            är tack vare Centern som det finns. Att vi driver på i den här
            riktningen i alliansregeringen är väl ingen hemlighet.
          </note>
          <note type="speaker">
            Anf. 264 PENILLA GUNTHER (KD):
          </note>
          <note>
            Herr talman! Det finns en period i livet då man har ont om tid
            men mycket att göra. Vi kämpar för att få ihop det och för att
            räcka till när det gäller arbete och vardagsståhej med barn, familj,
            vänner och fritidsintressen och skjutsande hit och dit.
          </note>
          <note>
            Kristdemokraterna har, som inget annat parti i det här landet,
            familjen i fokus och jobbar för att det ska bli enklare att kombinera
            familjeliv och arbetsliv. Vi vill skapa ett familjevänligare samhällsklimat
            och strävar efter att göra Sverige till världens bästa land att
            växa upp i. Dessutom vill vi att Sverige ska vara ett land där
            båda föräldrarna räknas.
          </note>
          <note>
            I denna långa debatt som vi har haft i flera timmar nu har jag
            knappt hört ett ord om att papporna räknas och att båda föräldrarna
            behöver vara jämställda i det här samhället. Jag tycker att det
            är upprörande. Är det så att vi pratar om jämställdhet och feminism,
            och så ska det bara handla om kvinnors rättigheter och eventuella
            skyldigheter? Det handlar om att ha ett jämställt samhälle där
            både kvinnor och män räknas. Eller är det när det passar oss och
            våra egna syften som jämställdheten ska komma fram som ett argument?
          </note>
          <note>
            Som kristdemokrat hävdar jag att jämställdhetsfrågor inte ska
            komma som en överraskning i något sammanhang. Det bör naturligtvis
            vara en genomgripande princip som följer oss livet igenom.
          </note>
          <note>
            Moderna människor som varit ute i arbetslivet ett tag och sedan
            blir föräldrar, vilket de ofta blir senare i dag än tidigare,
            vill båda ta ansvar för sina barn. Men man gör det på lite olika
            sätt. En klockren fråga är detta med uttag av föräldradagar i
            jämförelse med VAB-dagar. VAB-dagarna fördelas 40–60, i jämförelse
            med uttaget av föräldrapenning som görs av 24 procent av männen.
          </note>
          <note>
            Enligt uppgift kommer det att dröja till år 2040 innan uttaget
            av föräldradagar är fullständigt jämställt med dagens ökningstakt.
            Men frågan som måste lyftas är om det egentligen är det som gör
            familje- och arbetslivet jämställt.
          </note>
          <note>
            Herr talman! De senaste 20 åren har kvinnor ökat sin förvärvsarbetstid
            med ungefär en halvtimme per dygn medan männen minskat sin med
            motsvarande tid, enligt tidsanvändningsundersökningen från 2011.
            Småbarnsmammorna har minskat sitt hemarbete med 90 minuter per
            dygn, och 55 minuter av dem har ersatts av förvärvsarbete. Okej,
            då återstår 35 minuter. De kanske går till egen tid, jag vet inte.
            Småbarnspapporna har ökat sitt hemarbete med 40 minuter, så eventuellt
            går tiden ihop.
          </note>
          <note>
            Vad jag vill säga med det här att vi kan mäta upp och ned och
            inifrån och ut, men till sist är det föräldrarna själva som vill
            bestämma hur deras vardag ska se ut. Det är klart att vi som lagstiftare
            ska hjälpa dem på traven och underlätta genom ett bra socialförsäkringssystem,
            men vi ska inte i detalj reglera hur mycket varje förälder ska
            vara ledig för att ta hand om sina egna barn.
          </note>
          <note>
            Att det fortfarande går relativt sakta med att papporna tar ut
            sina rättmätiga dagar när barnet är litet har sin historia. Vi
            har ju pratat en del historia här i dag. Allt i det här landet
            är utformat efter det kollektiva bästa, och jag blir faktiskt
            lite full i skratt när oppositionen står här och säger att vi
            faktiskt har regerat i sju år nu, samtidigt som vi har ett 90-årigt
            socialdemokratiskt styre bakom oss som alltså har präglat landet
            ganska länge. Man har utformat allt efter det kollektiva bästa
            i stället för det gemensamma bästa, vilket är vad kristdemokratin,
            som ser både gruppen och individen, står för.
          </note>
          <note>
            Det började med att mödrapenningen ersattes av en föräldraförsäkring.
            Det var jättebra, men samtidigt byggdes daghemmen ut, så papporna
            behövde inte ta ansvaret direkt för sina barn på hemmaplan. De
            behövde aldrig se och förstå att arbetet hemma med att ta hand
            om barn också är ett arbete och samtidigt en förmån.
          </note>
          <note>
            Den här strukturen lever tyvärr kvar än i dag. Jämställdhetsbonusen
            har kanske inte varit någon succé, för allt går inte att styra
            med pengar. Hade kvinnor däremot varit mer måna om sin egen ekonomi
            hade de krävt större uttag av föräldradagarna hos männen för att
            inte gå miste om framtida pensionspengar och karriärer.
          </note>
          <note>
            Herr talman! Sverige har högst sysselsättningsgrad i hela EU.
            Den så kallade kvinnostadgan som har två principer, lika ekonomiskt
            oberoende och lika lön för lika arbete, anknyter naturligtvis
            till möjligheten att kunna svara för sin egen försörjning.
          </note>
          <note>
            Om jämställdheten hemma och frågan om vård av barn är nära förknippade
            med löner mellan kvinnor och män måste den frågan hanteras på
            ett mycket bättre sätt genom att utveckla metoder för validering
            mellan yrkesgrupper. Jag har talat om det förut. Det är märkligt
            att nästan lika lång högskoleutbildning med nästan likadana ämnen
            leder till olika yrken där vissa är mer kvinnodominerade och andra
            är mer mansdominerade. Där skiljer sig lönesättningen åt markant.
          </note>
          <note>
            Det är klart att vi måste jobba med att minska löneskillnaderna
            i landet. Jag tror att vi också måste ändra attityder i än högre
            grad. Se bara på oss själva! Alla partier bör ta åt sig och se
            hur det ser ut i den här debatten i dag. Fem män är med i debatten
            och ett tjugotal kvinnor. Vi får gå till våra egna partier och
            ta tag i det här också.
          </note>
          <note>
            I detta anförande instämde Magnus Sjödahl (KD).
          </note>
          <note type="speaker">
            Anf. 265 ANN-CHRISTIN AHLBERG (S) replik:
          </note>
          <note>
            Herr talman! Jag vet inte om Penilla Gunther har varit här i
            kammaren hela tiden eller om hon har lyssnat på något helt annat.
            Vi socialdemokrater har pratat om att vi måste dela mer lika på
            föräldraförsäkringen och att vi måste dela på ansvaret för barnen
            mellan mammor och pappor. Vi, om någon, har faktiskt pratat om
            att båda är föräldrar. Nu finns det många gånger barn som kanske
            har fler föräldrar än två.
          </note>
          <note>
            Hur skulle barnomsorgen ha varit ett hinder för männen att ta
            ansvar hemma? Barnomsorgen byggdes ut för att kvinnorna skulle
            få möjlighet att kunna försörja sig själva. Det var en jättestor
            jämställdhetsreform, men därmed inte sagt att männen inte skulle
            hjälpa till hemma med familj och barn. Hur kan Penilla Gunther
            fundera över att vi inte har pratat om pappornas roll? Var Penilla
            Gunther kanske inte här då?
          </note>
          <note type="speaker">
            Anf. 266 PENILLA GUNTHER (KD) replik:
          </note>
          <note>
            Herr talman! Vad jag hör av Socialdemokraterna är helt enkelt
            att man har en syn på jämställdheten mellan föräldrar som ensidigt
            ska gynna kvinnor, men i det här fallet handlar det just om att
            det ska finnas både mammor och pappor – i den mån det finns det
            i ett förhållande. Vad man nu har för slags familj struntar jag
            egentligen i.
          </note>
          <note>
            Så länge vi har en jämställdhetsdebatt och det handlar om mammor,
            pappor och föräldrar tror jag att man måste prata mycket mer om
            att det handlar om såväl att dela lika på hemarbetet som att i
            så fall öka förvärvsfrekvensen hos kvinnor, i den mån man vill
            det. Det är det jag menar med detta historiska exempel. Männen
            behövde aldrig ta ansvaret hemma. De slapp det i denna förvandling
            medan kvinnorna fick möjlighet att gå ut och jobba. Ja, det var
            absolut jättebra, men männen slapp en del av hemarbetet och sedan
            har det liksom aldrig hämtats upp.
          </note>
          <note type="speaker">
            Anf. 267 ANN-CHRISTIN AHLBERG (S) replik:
          </note>
          <note>
            Herr talman! Ja, vad ska man säga. Kristdemokraterna är väl det
            enda partiet som tycker att vårdnadsbidraget är någonting att
            ha. De, om något parti, har låst fast kvinnor i hemmet för att
            ensamma ta ansvar för barnen. Det är väldigt få män som utnyttjar
            vårdnadsbidraget, för de kan inte det och vill det säkert inte
            heller utifrån hur det är utformat.
          </note>
          <note>
            Det låser också fast våra invandrarkvinnor i hemmet, och barnen
            får kanske inte tillgång till lekkamrater som är på en förskola,
            öppen förskola eller något annat.
          </note>
          <note>
            Jag förstår inte hur Penilla Gunther kan säga att männen slapp
            städa eller ta ansvar för hemmet när barnomsorgen kom. Det var
            en frigörelse för kvinnorna. Det ska vi inte blanda ihop. Hur
            kan man säga att vårdnadsbidraget bidrar till att papporna tar
            mer ansvar för barnen?
          </note>
          <note type="speaker">
            Anf. 268 PENILLA GUNTHER (KD) replik:
          </note>
          <note>
            Herr talman! Ann-Christin Ahlberg har helt enkelt en inskränkt
            syn när det handlar om att ta hand om barn. Det handlar mycket
            om att se även att vara hemma med barn som ett arbete, och man
            kan se det på det viset. Om jag minns rätt har väl Ahlberg egen
            erfarenhet av att jobba inom barnomsorgen, eller?
          </note>
          <note>
            De flesta föräldrar tycker nog att det är ganska skönt att kunna
            komma till jobbet och få avlastningen från barnomsorgen. Man mister
            dock inte hemarbetet för det, utan man ska kunna dela på det gemensamt,
            eller hur?
          </note>
          <note type="speaker">
            Anf. 269 EVA-LENA JANSSON (S) replik:
          </note>
          <note>
            Herr talman! Jag vet inte om Penilla Gunther lyssnade på sin
            egen minister som pratade om pappamånader. Vi andra har pratat
            om en jämställd föräldraförsäkring just av den viktiga anledningen
            att barnen ska ha tillgång till båda sina föräldrar. Vi vet att
            i en del familjer är det två pappor, i en del familjer är det
            två mammor, och i en del familjer är det en mamma och en pappa.
            Det ser lite olika ut.
          </note>
          <note>
            Kristdemokraterna har valt att fokusera på vårdnadsbidrag samtidigt
            som ni nu står och säger att det är viktigt att vi har en jämställd
            föräldraförsäkring. Jag får inte riktigt ihop det. Ni har ju trumfat
            igenom det här i regeringen. Vi vet att både moderater och folkpartister
            är emot vårdnadsbidrag. Min fråga är: Hur blir samhället mer jämställt
            genom att ni inför ett vårdnadsbidrag?
          </note>
          <note type="speaker">
            Anf. 270 PENILLA GUNTHER (KD) replik:
          </note>
          <note>
            Herr talman! Vi kristdemokrater tror på människors förmåga att
            ta egna beslut som gynnar den egna familjen på det bästa sättet.
            Vi tror inte på pekpinnar och förmyndarfasoner där människor helt
            enkelt ska tvingas in i en mall, utan man ska ha möjlighet att
            välja det sätt som passar familjen bäst. Man kan vara hemma och
            ta hand om sitt barn. Man kan ha det på förskola eller välja mellan
            en mängd olika barnomsorgsformer just därför att familjerna ser
            olika ut. De är inte stöpta i samma form. Alla som har haft egna
            barn vet att de, med samma föräldrar, kan se helt olika ut och
            ha helt olika behov.
          </note>
          <note>
            Vi menar att varje förälder måste kunna ta sina egna beslut och
            ha en rad av alternativ att välja mellan. Vårdnadsbidraget är
            ett, men det finns många fler. Vi ska dock kunna ge möjligheten
            till dem som vill vara hemma med sina barn. Det kanske inte är
            så många, men möjligheten ska för den skull finnas.
          </note>
          <note type="speaker">
            Anf. 271 EVA-LENA JANSSON (S) replik:
          </note>
          <note>
            Herr talman! Penilla Gunther svarade inte på min fråga om hur
            vårdnadsbidraget bidrog till att öka jämställdheten i samhället.
            Jag förstår det, eftersom det inte går att få ihop den ekvationen.
          </note>
          <note>
            Dessutom har hon stått och skuldbelagt kvinnorna genom att hon
            säger att de väljer att vara hemma, och samtidigt genomför man
            en förändring som innebär att de som har lägst inkomst stannar
            hemma och att de som står långt bort från arbetsmarknaden stannar
            hemma. Ni skapar fattiga kvinnliga pensionärer och påstår att
            ni är för jämställdhet. Det är med andra ord trams, herr talman.
          </note>
          <note type="speaker">
            Anf. 272 PENILLA GUNTHER (KD) replik:
          </note>
          <note>
            Herr talman! Det största tramset står Jansson för. Det är upp
            till att barnet fyller tre år som vårdnadsbidraget gäller. Om
            ett och ett halvt år av ett helt liv som man satsar på att vara
            hemma med sitt barn helt plötsligt gör att man både är fastlåst
            vid hemmet och att man får minskad pension, och jag vet inte allt
            vad Jansson räknade upp, tycker jag snarare att det är synd om
            den uppfattningen i stället för familjerna.
          </note>
          <note type="speaker">
            Anf. 273 BÖRJE VESTLUND (S) replik:
          </note>
          <note>
            Herr talman! Jag är stolt över att vara socialdemokrat. Jag är
            stolt över att ha varit en del i att leda detta land. Vi har under
            många årtionden, tillsammans med goda vänner från Vänsterpartiet
            och senare med Miljöpartiet men alltid med Folkpartiet, ofta med
            Centerpartiet och också ofta med Moderaterna, tagit fram väldigt
            många bra reformer i det här landet för att göra det möjligt att
            arbeta och ha barn.
          </note>
          <note>
            Vem har ställt sig utanför alla de reformer som man i dag ser
            sig föranlåten att försvara från talarstolen? Jo, ett parti, Kristdemokraterna.
            Det var när de insåg att de inte kunde ha den politik de hade,
            för då skulle de inte komma in i riksdagen. Det är sanningen bakom
            det hela.
          </note>
          <note>
            Jag vill påstå att allt det som Penilla Gunther har sagt för
            att framhäva att det skulle vara mer jämställt bara handlar om
            en enda sak, och det är att få tillbaka kvinnorna till spisen.
          </note>
          <note type="speaker">
            Anf. 274 PENILLA GUNTHER (KD) replik:
          </note>
          <note>
            Herr talman! Ja, Börje Vestlund, jag är en av de kristdemokratiska
            kvinnor som varit med längst i partiet, och jag har aldrig känt
            mig särskilt bunden vid spisen, måste jag säga. Jag har haft barn
            på dagis och hos dagmamma. Jag känner att jag haft ett bra yrkesliv,
            ett bra förvärvsarbetsliv. Jag har aldrig någonsin känt mig tvingad
            till någonting av partiet. Men den uppfattningen får Börje Vestlund
            gärna ha.
          </note>
          <note>
            Om det är så fritt att vara socialdemokrat och så oerhört bra
            att ha varit med och lett landet kan man undra varför jämställdheten
            i så fall inte kommit längre när ni, Börje Vestlund, haft så otroligt
            lång tid på er att styra det här landet. Hur kommer det sig, Börje
            Vestlund? 90 år, räckte inte det? Eller behöver ni 90 år till
            för att alla krav som dina kompisar fört fram under debatten ska
            uppfyllas? Är det så?
          </note>
          <note type="speaker">
            Anf. 275 BÖRJE VESTLUND (S) replik:
          </note>
          <note>
            Herr talman! Jag tycker att Penilla Gunther först och främst
            ska gå hem och lära sig att räkna. Vi har inte styrt det här landet
            i 90 år. Jag tror att det var fråga om 32 år. Det är bara att
            räkna bakåt. Sedan har vi varit i majoritet några gånger, men
            det får väl Penilla Gunther reda ut.
          </note>
          <note>
            Sammanfattningsvis vill jag säga att jag är stolt över vad vi
            har uppnått. Vi har inte nått ända fram, men vi har nått väldigt
            långt, längre än de flesta europeiska länder, längre än de flesta
            andra länder i världen, när det gäller jämställdheten mellan män
            och kvinnor. Det finns mer att göra, men vi har nått väldigt långt.
            Jag är stolt över att vi gjort det brett tillsammans i riksdagen.
            Kristdemokraterna har stått utanför. Det är sanningen.
          </note>
          <note type="speaker">
            Anf. 276 PENILLA GUNTHER (KD) replik:
          </note>
          <note>
            Herr talman! Jag kunde ha sagt 90 år eller tusen år, i vilket
            fall som helst hade jag överdrivit enligt Börje Vestlund. Det
            är bara att konstatera att jag är stolt över att tillhöra ett
            parti som de senaste sju åren varit en del av en alliansregering,
            en regering som till exempel ger ut ett särtryck ur budgetpropositionen
            som handlar om jämställdhet. Hur många länder gör det? Det är
            en del av allt arbete som görs för jämställdheten, och jag kan
            inte se att Kristdemokraterna varit negativa till något av det.
            Kristdemokratin har som ideologi jämställdheten som en genomgripande
            princip. Jag är ledsen om det inte har kommit fram tidigare.
          </note>
          <note type="speaker">
            Anf. 277 RAIMO PÄRSSINEN (S):
          </note>
          <note>
            Herr talman! Jag måste säga att det är en förmån att få diskutera
            arbetsmiljö, och speciellt kvinnors arbetsmiljö, med jämställdhetsministern
            närvarande. Det gläder mig. Då kan jag också hoppas att vi kan
            få lite hjälp från henne att tipsa arbetsmarknadsministern om
            bra saker som vi kan göra just när det gäller kvinnors arbetsmiljö.
          </note>
          <note>
            För närvarande håller Arbetsmiljöverket på att göra faktainsamlingen
            om kvinnors arbetsmiljö, men vi vet mycket redan nu. Vi vet till
            exempel att ungefär 30 procent av de kvinnor som står i produktionen
            varje dag får ont på grund av påfrestande arbetsställning. Vi
            vet att 40 procent har hög risk för arbetsskador. När Arbetsmiljöverket
            tog fram rapporten Ergonomi i kvinnors arbetsmiljö inspekterade
            man 700 företag. Sju av tio företag fick anmärkningar för att
            belastningsergonomin var dålig för kvinnorna.
          </note>
          <note>
            En undersökning om psykosocial arbetsmiljö gjord av LO, Arbetsmiljö
            2012 – klass och kön , visar att 70 procent av kvinnorna i arbetaryrken,
            både privata och offentliga, har små möjligheter att ta något
            så enkelt som en kort paus. Samtidigt har kraven ökat medan det
            egna inflytandet har minskat. Kvinnliga arbetare har fått den
            största försämringen, följt av kvinnliga lägre tjänstemän. Därefter
            kommer manliga arbetare.
          </note>
          <note>
            Som jag nämnde tidigare – tyvärr var statsrådet inte närvarande
            då – rånas varje dag minst två butiker i detta land. De är ofta
            bemannade av ensamma kvinnor, och nu har de dessutom ofta mycket
            mer kontanter eftersom bankerna tagit bort kontanthanteringen.
            De som arbetar i butik råkar ofta ut för dessa hemska händelser.
            Här har vi dock ett tillkännagivande från riksdagen, och jag hoppas
            att jämställdhetsministern även ur den aspekten hjälper till så
            att det ger resultat.
          </note>
          <note>
            Det finns andra saker som dyker upp när arbetslivet förändras.
            Det är sådant som alltid har hänt men som nu uppmärksammas lite
            mer. Det kallas kränkande särbehandling eller trakasserier på
            arbetsplatserna. Här ser vi utifrån befintlig statistik och rådande
            kunskap att kvinnor är mycket mer drabbade än män. Forskningen
            säger att mellan 5 och 10 procent av hela arbetskraften känner
            sig medvetet kränkt på sin arbetsplats. Här måste vi göra någonting.
          </note>
          <note>
            Från Socialdemokraterna föreslår vi att vi ska sätta oss tillsammans
            och genomföra en ordentlig djupdykning i och utredning av detta
            för att utifrån det sedan kunna formulera krav och förslag, ändringar
            i lagstiftningen och annat. Låt oss sätta i gång med det arbetet
            nu. Vi lägger fram förslaget i höst, och jag hoppas att Maria
            Arnholm kan vara med i den behandlingen.
          </note>
          <note>
            Jag besökte Handelsanställdas kontor i Gävle och blev där visad
            de anställningslistor som de har. Jag blev mycket förvånad när
            jag såg att det var fråga om många kvinnor, också unga kvinnor,
            som är anställda på noll procent. Jag vet inte om Maria Arnholm
            har stött på det tidigare; det betyder att man jobbar mer än noll
            procent men man är kontrakterad och kommer när arbetsgivaren ringer.
            Männen hade 80 procent, men inte kvinnorna. Tjejen som blev föräldraledig
            hade ett jättebra jobb i en butik. Hon jobbade 30 timmar i veckan.
            Hon blev ersatt av fyra andra kvinnor – två på tio timmar, två
            på fem timmar.
          </note>
          <note>
            Det är många som lever i den verkligheten. Egentligen skulle
            man kunna använda uttrycket working poor, vilket drabbar just
            kvinnorna som måste plocka ihop sitt liv genom ett jobb här och
            ett jobb där. Det måste vi göra någonting åt. Anställningsformen
            är en oerhört viktig del i själva arbetsmiljön. Att kunna känna
            trygghet i sin anställning är mycket viktigt.
          </note>
          <note>
            Kvinnors sjukpenningtal ökar – det har vi talat om tidigare.
            Det är tio dagar nu, och det är i ökande. Männen har 5,7 dagar
            per år. Det är också ojämställdhet. Det är en ojämställdhet som
            ökar i arbetslivet och som belastar kvinnorna. Psykisk ohälsa
            är den största diagnosgruppen för kvinnor som har en anställning.
          </note>
          <note>
            Dessutom har vi alla de vittnesmål som kommer från tjänstemannasidan
            om hur pressat och stressande det är då man inte får en riktig
            ram för sitt arbete utan hela tiden ska försöka ta reda på vad
            man ska göra och om man gör tillräckligt. Och vi har alla de som
            inte känner att de kunnat göra tillräckligt på jobbet och sedan
            kommer hem och har lite grann av psykisk stress och ångest med
            sig. Här måste vi också fundera framåt.
          </note>
          <note>
            Dessutom har vi det som har nämnts många gånger, nämligen alla
            de kvinnor som är tvingade att lämna arbetslivet i förtid. Det
            är inte kvinnor med höga löner. Det är kvinnor med dålig arbetsmiljö,
            dåliga arbetsställningar, lite inflytande och liten lön. De får
            gå i förtid till en pension som ekonomiskt inte innebär det glada
            livet. Därför måste vi bygga upp en infrastruktur i arbetsmiljön
            med ett starkt arbetsmiljöverk som är ett verktyg för att hantera
            dessa frågor, ett arbetsmiljöverk med fler inspektörer med bättre
            och högre kunskap.
          </note>
          <note>
            Vi måste samla forskningen. Men Maria Arnholm, Folkpartiet var
            med om att rasera detta. Tyvärr var det så, och vi beklagar det
            djupt. Låt oss nu gemensamt försöka bygga upp det igen – för kvinnors
            skull och för jämställdhetens skull.
          </note>
          <note type="speaker">
            Anf. 278 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Vad gjorde kvinnor på landsbygden under S-regeringen?
            Det var en fråga jag fick, och den kom också upp tidigare under
            debatten. Små företag växer upp och blomstrar. Ofta handlar det
            om Matlandet Sverige. Där hittar vi nu produkter av olika slag
            som man förädlar, och man kan tjäna det tiodubbla på det man gör.
            Man gör marmelad, sylt och andra saker som man känner att man
            kan göra mer av när man har ett lantbruk.
          </note>
          <note>
            På lantbruk bor också familjer, och ofta är kvinnorna inte skyddade
            om någonting skulle hända. Det har inte med lagstiftning utan
            med juridik att göra. Ofta är det så att man glömmer bort att
            skriva papper på vem som ska ärva och hur man ska dela upp pengar
            och tillgångar. Då handlar det om ett eget förfarande och om att
            ta ansvar för det egna.
          </note>
          <note type="speaker">
            Anf. 279 RAIMO PÄRSSINEN (S) replik:
          </note>
          <note>
            Herr talman! Jag uppfattade ingen riktig fråga, men det verkade
            handla om vad vi gör för kvinnor på landsbygden. Det finns ett
            jordbruk inom min familj. Jag ser hur det har präglats av tidigare
            generationers ojämställdhet. Men självklart ska kvinnor och män
            ha lika villkor. Vad ni gör från borgarsidan, från Moderaternas
            sida, är att ni försöker räkna detta i pengar. Hela tiden handlar
            det om pengar. Vi vill i stället införa bättre kontroller av arbetsmiljöer.
            Vi vill ha bättre föräldraförsäkringar. Vi ser helheten. Det är
            klart att det berör landsbygden såväl som alla andra delar av
            landet.
          </note>
          <note>
            Min fråga till Ann-Charlotte Hammar Johnsson är: Hur länge ska
            ni acceptera att kvinnor är i strykklass? Hur länge ska ni acceptera
            att kvinnor som är utslitna efter arbetslivet får en pension som
            inte räcker till?
          </note>
          <note type="speaker">
            Anf. 280 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Vad görs för kvinnorna på landsbygden? Vi räknar
            allt i pengar, säger Raimo Pärssinen. Detta har vi precis pratat
            om. Det blir lägre pension om man inte får några inkomster. Det
            kan vara så att man utför oavlönat arbete hemma på gården, inte
            för att någon vill ha någon uppdelning av människor, utan därför
            att det bara har blivit så. Kanske tar man ett deltidsarbete som
            man är nöjd med utanför gården. Men skulle någonting hända den
            person som står som ägare har man inga möjligheter. Då blir man
            av med allting. Det är framtidens fattigpensionärer.
          </note>
          <note type="speaker">
            Anf. 281 RAIMO PÄRSSINEN (S) replik:
          </note>
          <note>
            Herr talman! Jag vet inte om jag förstår Ann-Charlotte Hammar
            Johnsson rätt, men när man äger någonting äger man väl det gemensamt
            också. Man äger förmögenheten tillsammans om man är gifta, man
            har förmögenhetsdelning om man bor isär, eller så ärver man varandra.
            Jag förstår inte riktigt frågan.
          </note>
          <note>
            Däremot förstår jag att Ann-Charlotte Hammar Johnsson undviker
            min fråga om de kvinnor som går mot en ganska dyster framtid.
            Detta är något som bara växer här i landet.
          </note>
          <note type="speaker">
            Anf. 282 AMINEH KAKABAVEH (V):
          </note>
          <note>
            Herr talman! Jag tackar för denna jätteviktiga debatt. Jag vill
            använda min tid till att belysa några punkter gällande jämställdhet
            och tänker fokusera på unga flickor och invandrade kvinnor. Jämställdhet
            mellan män och kvinnor är grundstenen i varje demokrati.
          </note>
          <note>
            Vänner! Det pratas i dag mycket om jämställdhetsarbetet som om
            det handlade om enstaka projekt. Så är det inte. Det handlar om
            förändringsarbete och värderingar. Det handlar om makt, överordning
            och underordning. Det handlar också om ekonomisk politik. Det
            är därför viktigt att poängtera att den ekonomiska politikens
            syfte ska vara att omfördela makt och resurser så att kvinnor
            och män ges samma möjligheter till egen försörjning, till att
            förfoga över sin egen tid i sitt dagliga arbete och till delaktighet
            i beslut rörande samhället och det privata livet. Att förändra
            arbetslivets villkor och fördelningen av avlönat och oavlönat
            arbete är nyckelfaktorer för att uppnå jämställdhet i arbetslivet
            och i livet i övrigt. Ekonomisk jämställdhet har också positiva
            effekter på den mer övergripande samhällsekonomiska utvecklingen.
          </note>
          <note>
            Dess värre har vi, trots att Sverige är världens mest jämställda
            land, fortfarande väldiga problem när det gäller lönerna, mäns
            våld mot kvinnor och arbetsmarknaden, som är totalt könsblind.
            Genom beslut om skattepolitiken som fattats de senaste åren har
            högerregeringen dessutom återskapat en uråldrig könsuppdelad sysselsättning
            i Sverige. RUT-avdraget har gynnat rika män och kvinnor på bekostnad
            av jämställdheten. Det drabbar fattiga kvinnor, särskilt invandrade
            kvinnor. Vårdnadsbidraget och RUT-avdraget, som har införts av
            den här regeringen, har inneburit en väldig backlash för jämställdheten.
            För fattiga kvinnor är den enda vägen att gå och städa och vara
            pigor hos de rika, särskilt hos män.
          </note>
          <note>
            Man säger att de svarta jobben har blivit vita. Som om de jobb
            som görs i dag skulle vara helt vita! Jag känner jättemånga invandrade
            kvinnor från Sydostasien. Deras enda väg till att få lite försörjning
            är att städa hos andra. Men det förekommer mycket fusk. De här
            jobben är inte så himla vita som man tror.
          </note>
          <note>
            I regeringens politik är unga kvinnor totalt osynliggjorda. Vi
            hör varje dag hur illa de kan må psykiskt och fysiskt. Unga tjejer
            presterar så himla mycket inom alla områden, men ändå är det de
            som är förlorare, för de syns inte i debatten. Det är unga män
            som syns. Hela skattesatsningen inom regeringens politik gäller
            unga killar. Unga flickor är totalt bortglömda. Varje dag hör
            vi hur det ser ut, till exempel på ungdomsgårdarna. Det är inte
            lika villkor. På universiteten är majoriteten tjejer. Men när
            de kommer ut på arbetsmarknaden tjänar de mindre än männen.
          </note>
          <note>
            Det är kvinnor som bidrar mest till välfärden, och det är många
            invandrade kvinnor som arbetar inom vård och omsorg. Kvinnor deltidsarbetar
            och tar hand om barn och äldre. Den offentliga sektorn och den
            vård och omsorg som skulle funka fungerar inte, för alla skatter
            går ned i andras fickor på jämställdhetens och samhällets bekostnad.
          </note>
          <note>
            Både jag och jämställdhetsministern har varit engagerade i 15.52-rörelsen
            och vet att kvinnornas löner räcker till kl. 15.52 varje dag.
            Resten av dagen är vi oavlönade. Det är en väldigt viktig jämställdhetsfråga.
            Vi vet också att 33 procent av de sysselsatta kvinnorna deltidsarbetar,
            medan motsvarande siffra för männen bara är 12 procent. Det säger
            så himla mycket om hur ojämställt vårt samhälle är. Det behövs
            en kraftfull politik som tar de här sakerna på allvar.
          </note>
          <note>
            Jag hoppas att det kommer konkreta förslag när vi debatterar
            framöver. Det räcker inte att satsa pengar. Det satsas jättemycket
            pengar på att motverka mäns våld mot kvinnor, men fortfarande
            handlar det om vem som ska utreda vad. Det finns ingen konkret
            handlingskraft. När det gäller lönerna är det samma sak. Man lämnar
            det åt parterna. Men vilka är parterna? I många kommunala sektorer
            är det vi som är arbetsgivare. Varför ska då inte vi se till att
            detta åtgärdas? Vi kan inte lägga det på en annan part när vi
            själva är en del av det. Det handlar helt enkelt om att inte lämna
            ifrån sig ansvaret utan ta tag i frågan och se till att det blir
            jämställdhet på riktigt.
          </note>
          <note type="speaker">
            Anf. 283 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Är det någonting fult att utföra RUT-tjänster? Är
            det ingenting man ska kunna göra? Jag tycker att det är ett märkligt
            sätt att se på det här. Sedan 2007, då den här reformen infördes,
            har 10 000 nya jobb skapats. Två av tre som utfört svartarbete
            har fått vitt arbete. 40 procent av medarbetarna är utrikesfödda,
            och 80 procent är kvinnor. Det är en reform som har minskat utanförskapet
            för de grupper som behöver det allra mest. Det är ett steg in
            på arbetsmarknaden, ett steg i rätt riktning. Det kanske inte
            är där man ska stanna; man kan gå vidare. Det är också ett sätt
            för ungdomar att arbeta.
          </note>
          <note>
            Jag har följt den här verksamheten. De som jobbar där är väldigt
            stolta. Jag tyckte att det var hemskt roligt att få vara med och
            göra detta arbete. Det är ingenting jag ser ned på.
          </note>
          <note>
            Vi hade en kampanj i våras där vi sade: Är det något fult att
            ha det här arbetet? Jag tycker att det är förnedrande att tala
            om att det finns arbeten som inte är okej. Alla arbeten är viktiga.
          </note>
          <note type="speaker">
            Anf. 284 AMINEH KAKABAVEH (V) replik:
          </note>
          <note>
            Herr talman! Nej, Ann-Charlotte, jag tycker inte att det är fult,
            men det fula i det är att ni inte vill att män ska sysselsättas
            med städning. Ni vill inte att männen ska ta ansvar lika mycket
            som kvinnorna. Ni tycker att de fattiga invandrarkvinnor som städar
            som pigor hos någon gör något väldigt fint; det är jämställt och
            integrerat. Så är det inte. Ser du vilka löner de får? Det är
            ju uruselt! Titta på alla de deltidsarbetande kvinnor som har
            ont i axlarna. De pengar de tjänar går till medicin. Hur illa
            mår man? Inte ens maskinerna är anpassade till kvinnors arbete
            utan till mäns arbete eftersom det är en patriarkal struktur i
            alla delar av samhället. Det är det som är fult, inte att jobba.
          </note>
          <note type="speaker">
            Anf. 285 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Jag skulle aldrig få för mig att kalla ett arbete
            som detta för att vara piga. Jag tycker inte att det är okej.
          </note>
          <note>
            Det finns ett ställe i Malmö som heter Yalla Trappan och som
            arbetar med kvinnor som står väldigt långt från arbetsmarknaden.
            Det är kvinnor som kom hit från ett annat land och blev sittande
            hemma med barn. De har aldrig fått någon hjälp. Det var före 2006.
          </note>
          <note>
            Den här verksamheten har nu blomstrat upp. De tjejer som jobbar
            där arbetar som lokalvårdare, och de är jättestolta. De har slutat
            med medicinering. De har kommit över sina lägenheter. De har tre
            sjukdagar per år. De gör andra fina grejer som att de levererar
            mat och jobbar på Ikea. De gör ett fantastiskt arbete. De har
            Socialdemokraterna inte tagit vara på.
          </note>
          <note type="speaker">
            Anf. 286 AMINEH KAKABAVEH (V) replik:
          </note>
          <note>
            Herr talman! Det är väl klart att någon måste jobba med det,
            och det är oftast kvinnorna. Det är inte konstigt. Ingen säger
            att det är ett fult jobb. Det är ett lågavlönat, smutsigt arbete
            för kvinnor som gör att pensionen blir sämre, hälsan är sämre,
            och de kvinnorna är inte integrerade. Språkmässigt är det faktiskt
            inte så att de kan tala svenska.
          </note>
          <note>
            Sätt in mer resurser på de områden där kvinnor och män kan dela
            på arbetet. Det är det som är viktigast.
          </note>
          <note type="speaker">
            Anf. 287 JESSIKA VILHELMSSON (M):
          </note>
          <note>
            Herr talman! Det är en härlig, lång och intensiv debatt vi haft
            hittills, och det är en stund kvar. I Sverige är det naturligt
            att män drar barnvagn, att kvinnor debatterar här i riksdagen
            – vi är fler kvinnor än män i dag – och att båda vill göra karriär.
            Vi kan lämna barnen på förskolan och anlita städhjälp hemma, något
            som absolut inte är en självklarhet i andra länder.
          </note>
          <note>
            Sverige är ett föregångsland när det gäller jämställdhet. Vi
            har kommit långt, och många länder i vår omvärld använder Sverige
            som exempel på ett framgångsland. Sveriges bidrag till det globala
            jämställdhetsarbetet är av stort värde. Trots detta har vi mycket
            kvar att göra, och det är viktigt att vi inte stannar upp och
            slår oss själva för bröstet. Det har varit en resa att komma hit
            där vi är, och det är också en lång resa kvar.
          </note>
          <note>
            När kvinnor och män delar makt och inflytande i alla delar av
            samhällslivet får vi ett mer rättvist och demokratiskt samhälle.
            Jämställdhet bidrar också till ekonomisk tillväxt genom att alla
            människors kompetens och skaparkraft tas till vara och främjas.
          </note>
          <note>
            Trots att arbetet med jämställdhet pågått under många decennier
            präglas arbetsmarknaden och näringslivet alltjämt av brist på
            jämställdhet. Det visar sig till exempel genom löneskillnader,
            ojämlika karriärmöjligheter, könsskillnader i sjukskrivningar,
            ojämn fördelning av föräldraförsäkring och underrepresentation
            av kvinnor i företagens ledningar. Alla de här sakerna har berörts
            här i dag. Det finns också stora brister i jämställdheten när
            det gäller kvinnors och mäns möjligheter att komma in på arbetsmarknaden,
            att stanna kvar och utvecklas i arbetslivet liksom att kunna kombinera
            arbete och familjeliv.
          </note>
          <note>
            Herr talman! Att inte vara ekonomiskt självständig är inte bara
            olyckligt för ens framtida försörjning och ekonomi, utan också
            för ens egen person, självkänsla och frihet. Detta begränsar människor
            att bryta mönster som man inte mår bra av. Många kvinnor vittnar
            om att de inte kan lämna olyckliga och destruktiva förhållanden
            för att de helt enkelt inte har råd. Det är förstås förödande
            för den psykiska hälsan och individens frihet.
          </note>
          <note>
            För att stärka jämställdheten i vårt land måste fler kvinnor
            arbeta och vara mer ekonomiskt jämställda. Arbete är bra, inte
            bara för pengar utan också för känslan av att vara behövd. För
            många kvinnor är detta tyvärr fortfarande ingen självklarhet.
          </note>
          <note>
            Kvinnor och män ska ha samma möjligheter och villkor i fråga
            om utbildning och betalt arbete. Ja, det låter som en självklarhet,
            men det är inget kvitto på att det är så i dag. Vi vet att kvinnor
            utför hushållsarbete i större utsträckning än män, och kvinnor
            arbetar deltid i större utsträckning. De tar ut föräldraförsäkring
            i större utsträckning än män.
          </note>
          <note>
            Jag har inte nämnt några siffror, men flera har varit uppe och
            tagit upp dem. Enligt Försäkringskassan fördelades föräldrapenningen
            för 2012 på så vis att 75,6 procent betalades ut till kvinnor
            och endast 24,4 procent till män. Det är naturligtvis inte bra.
            Vi vet att detta får förödande konsekvenser för resten av livet
            för kvinnor. Kvinnor kommer efter i lönekarriären. Man får lägre
            ersättningar i socialförsäkringssystemen och också en lägre pension.
            Samtidigt vill jag säga att det ändå har gått framåt, även om
            det går alltför långsamt.
          </note>
          <note>
            Så har vi jämställdhetsbonus som regeringen har infört och som
            är bra. Under 2012 har vi sett en stor ökning. 151 000 fler föräldrar
            fick jämställdhetsbonus. Skälet till det är förmodligen att det
            blivit en regelförenkling från januari 2012 innebärande att föräldrar
            inte längre behöver ansöka om jämställdhetsbonus. Nästa år kommer
            Försäkringskassan att analysera och visa varför föräldrarna gör
            sina val när de bestämmer sig för jämställdhetsbonus och föräldrapenning.
            Det är bra och viktigt att vi får mer kunskap om det här så att
            vi kan se vad vi kan göra för att förbättra.
          </note>
          <note>
            Herr talman! Det är viktigt att redan som ung förstå valen man
            gör och förstå att de påverkar ens framtid. Det är viktigt att
            unga tjejer förstår att ett delat ansvar leder till en mer hållbar
            ekonomisk framtid. Det är viktigt att veta att det är lätt att
            hamna i en kvinnofälla. Här tror jag att undervisning i privatekonomi
            i skolan skulle kunna ha en stor inverkan. Det är viktigt att
            skapa attityder som signalerar att samhället vill ha mer jämställdhet.
          </note>
          <note>
            Jämfört med män består kvinnors totala arbete i större utsträckning
            av obetalt hemarbete, till exempel att laga mat, städa och så
            vidare. Vi har lyckats skapa reformer som ändrat det snedvridna.
            Jag har varit inne på det, och RUT-avdraget är en bra reform,
            tycker jag. Bland annat har Statistiska centralbyråns uppgifter
            visat att kvinnors obetalda arbete i hemmet har minskat och att
            männens andel har ökat. Det är en bra sak, förutom de andra bra
            saker som tagits upp i debatten redan.
          </note>
          <note>
            Det finns mycket kvar att göra. Vi politiker kan inte lösa allt.
            Det finns många goda exempel på företag som gör mycket bra saker.
            Bland annat har statsrådet varit inne på ett av dem, Battle of
            the Numbers. De företag som har gått i bräschen säger att det
            handlar om attityder. Det är inte sådant som vi kan lagstifta
            om, men vi kan lyfta frågan så ofta som möjligt, som vi gör här
            i dag. På så vis tror jag att kan vi åstadkomma riktiga förändringar.
          </note>
          <note>
            Regeringens jämställdhetspolitik syftar till att motverka och
            förändra de system vi har. För att nå ett jämställt samhälle måste
            det här appliceras på alla områden. All verksamhet ska bedrivas
            med utgångspunkt från kunskap om kvinnors och mäns lika villkor.
            Jag är stolt över att tillhöra denna tid, men jag har en stor
            förhoppning om framtiden där vi kommer att ha lika villkor för
            kvinnor och män på dygnets alla timmar.
          </note>
          <note type="speaker">
            Anf. 288 EVA-LENA JANSSON (S) replik:
          </note>
          <note>
            Herr talman! Jag vill börja med att tacka Jessika Vilhelmsson
            för ett väl genomfört anförande och mycket kloka ord. Det är inte
            alltid jag säger det till moderater. Jag måste säga att just frågan
            om löner är intressant. Det man har gjort i Sveriges riksdag genom
            regeringens förslag är att ta bort den årliga lönekartläggningen.
            Det får effekter.
          </note>
          <note>
            Min första fråga till Jessika Vilhelmsson är: Är det någonting
            som ni är beredda att förändra och återinföra?
          </note>
          <note>
            Min andra fråga gäller ekonomisk jämställdhet livet ut. Vi vet
            att det i dag är huvudsakligen kvinnor som tar ut vårdnadsbidrag,
            vilket naturligtvis får effekter på deras ekonomi också som pensionärer.
            Är ni beredda att göra någonting i den frågan?
          </note>
          <note type="speaker">
            Anf. 289 JESSIKA VILHELMSSON (M) replik:
          </note>
          <note>
            Herr talman! Jag tänkte på det när jag satt och lyssnade på debatten
            tidigare. Det här är min första jämställdhetsdebatt i riksdagen.
            Jag tror säkert att vi har samma mål, eller hoppas att vi har
            det, och att vi kan vara överens om att det här är ett arbete
            som skett under en lång tid. Socialdemokraterna och andra partier
            har naturligtvis en stor del i det. Det har Börje Vestlund verkligen
            bra talat om.
          </note>
          <note>
            Jag ser problemen med löner. Jag blir upprörd när jag ser att
            det går så långsamt och att det fortfarande är så stora löneskillnader.
            Särskilt som mamma till två döttrar blir jag jätteupprörd.
          </note>
          <note>
            Jag kan inte svara på om regeringen kommer att införa lönekartläggning
            eller inte, tyvärr. Jag har också glömt den andra frågan.
          </note>
          <note type="speaker">
            Anf. 290 EVA-LENA JANSSON (S) replik:
          </note>
          <note>
            Herr talman! Då ska jag ge Jessika Vilhelmsson möjlighet att
            svara.
          </note>
          <note>
            Den första frågan handlade om lönekartläggning. Jag tycker att
            det är synd att man har tagit bort ett instrument som gör det
            möjligt att få svart på vitt och kunna redovisa att så här ser
            det ut i företaget och det ger effekter, alltså att kvinnor får
            sämre löneutveckling än män.
          </note>
          <note>
            Den andra frågan handlade om vårdnadsbidrag. Vi vet att huvuddelen
            av dem som får vårdnadsbidrag är kvinnor, och det får en stor,
            negativ effekt på deras pension. Min fråga till Jessika Vilhelmsson
            är: Vill Jessika Vilhelmsson fortsatt ha ett vårdnadsbidrag?
          </note>
          <note type="speaker">
            Anf. 291 JESSIKA VILHELMSSON (M) replik:
          </note>
          <note>
            Herr talman! Ja, regeringen har infört vårdnadsbidrag, och jag
            känner inte till att vi ska göra någon ändring i det.
          </note>
          <note>
            Det som regeringen arbetar långsiktigt för är arbete. Som jag
            sade är det bästa sättet att åstadkomma större jämlikhet i samhället.
          </note>
          <note type="speaker">
            Anf. 292 CARINA OHLSSON (S) replik:
          </note>
          <note>
            Herr talman! Jag kan instämma i det som Eva-Lena Jansson sade
            och ställer mig också bakom mycket av det Jessika Vilhelmsson
            tar upp om analysen om ojämställdheten. Vi måste definitivt ta
            fler steg för jämställdhet.
          </note>
          <note>
            En grupp kvinnor som definitivt inte har fått det bättre är kvinnor
            som är utsatta för våld. De är i mycket högre grad sjukskrivna
            och arbetslösa. Redan i regeringsförklaringen 2006 sade statsministern
            att den ekonomiska tryggheten för just den gruppen kvinnor skulle
            säkras. Det har tyvärr inte skett, och då undrar jag: Hur länge
            ska de kvinnorna vänta?
          </note>
          <note type="speaker">
            Anf. 293 JESSIKA VILHELMSSON (M) replik:
          </note>
          <note>
            Herr talman! Som statsrådet just var inne på har det skett stora
            satsningar på kvinnor som är utsatta för våld, och här finns mycket
            kvar att göra. Det vet både jag och Carina Ohlsson.
          </note>
          <note>
            Jag kan inte svara på när de kommer att få en ekonomisk trygghet.
            Däremot ska vi gemensamt jobba med de stora samhällsproblem det
            handlar om när det gäller våldsutsatta kvinnor. Det tror jag att
            vi kan vara överens om.
          </note>
          <note type="speaker">
            Anf. 294 CARINA OHLSSON (S) replik:
          </note>
          <note>
            Herr talman! Det finns en stor majoritet för att vi ska satsa
            på detta och jobba för att alla ska ges möjlighet till stöd och
            hjälp. Men en grundförutsättning för jämställdhet är att man ska
            kunna försörja sig och få en egen bostad. Det är en stor del i
            gruppen utsatta för våld som inte har den möjligheten eftersom
            det är de som har fått det sämre med den borgerliga politiken.
          </note>
          <note>
            Om svaret inte finns tycker jag att Jessika Vilhelmsson tar med
            sig det.
          </note>
          <note type="speaker">
            Anf. 295 JESSIKA VILHELMSSON (M) replik:
          </note>
          <note>
            Herr talman! Det ska jag naturligtvis ta med mig, men jag delar
            inte Carina Ohlssons bild av att det har blivit så mycket sämre
            för människor i Sverige. Jag tycker att det har blivit mycket
            bättre under den här tiden. Vi har fått satsa mer pengar på välfärdens
            kärna, och fler människor har möjlighet till jobb. Dessutom har
            vi höjt bidragen, till exempel bostadsbidraget. Jag delar alltså
            inte uppfattningen eller samhällsbilden på den punkten.
          </note>
          <note type="speaker">
            Anf. 296 NINA LARSSON (FP):
          </note>
          <note>
            Herr talman! Liberal feminism handlar om kvinnors och mäns lika
            rätt till frihet, ansvar och makt. Det liberala uppdraget går
            ut på att frigöra individen från de begränsningar som bristande
            jämställdhet innebär och bekämpa de attityder och föreställningar
            som ligger bakom.
          </note>
          <note>
            Vi får ofta höra – också här i dag – att Sverige är ett av världens
            mest jämställda länder. På många områden stämmer det. På andra
            har vi långt kvar. Ett sådant exempel är skolan där var fjärde
            15-årig pojke i dag inte klarar av att uppnå basnivån för läsförståelse.
          </note>
          <note>
            Pojkar hamnar efter i alla skolämnen utom idrott. Bland dem som
            blev underkända i svenska vårterminen 2012 var pojkarna dubbelt
            så många som flickorna. Den bristande jämställdheten är en fråga
            för såväl kvinnor som män. Därför måste jämställdhetsarbetet tydligt
            involvera pojkar och män.
          </note>
          <note>
            Under minst 20 år har flickor haft högre betyg än pojkar. Tittar
            vi bara på de senaste 15 åren har flickor i genomsnitt haft 10
            procent högre meritvärdespoäng än pojkar. Först i år kunde vi
            se en ljusning på nationell nivå – pojkarnas meritvärde ökade
            mer än flickornas. Det är första gången sedan 1998.
          </note>
          <note>
            Många har sökt en förklaring på vad det är som gör att skillnaden
            består. Det kan bero på orsaker som att flickors hjärnor utvecklas
            tidigare och att de därmed får ett försprång under de första skolåren.
          </note>
          <note>
            Den antipluggkultur som finns bland många killar kan också vara
            en av orsakerna. Det anses helt enkelt inte tillräckligt häftigt
            att plugga. Eller så beror det på att undervisning med betoning
            på ett grupp- och projektorienterat arbete gynnar flickor. Pojkar
            presterar bättre när de får lärarledd undervisning och tydligare
            struktur. Förmodligen ligger förklaringen i en kombination av
            flera olika faktorer.
          </note>
          <note>
            Vi är alla överens om att skillnaderna i resultat mellan pojkar
            och flickor är en trend som måste vi bryta.
          </note>
          <note>
            Folkpartiet och Alliansen har sedan koalitionsregeringen kom
            till makten stått för den största omläggningen av svensk skola
            sedan 1800-talet. I alla reformer finns en grundläggande övertygelse
            om att vi måste låta de riktigt duktiga eleverna utvecklas, samtidigt
            som de elever som har det svårare med skolan ska få stöd och hjälp
            i tid. Skolan ska erbjuda både extra utmaningar och extra stöd
            – resultatet i skolan är inget nollsummespel.
          </note>
          <note>
            För att tidigt upptäcka hur elever presterar har vi introducerat
            betyg från årskurs sex och tydliga kunskapsmål från årskurs tre.
            Vi har gjort om betygssystemet så att det utgör ett tydligt underlag
            när pedagogerna ska bedöma vilken typ av insatser som varje individ
            behöver för att utvecklas.
          </note>
          <note>
            Samtidigt som vi har ökat fokus på individen i skolan, vilket
            främjar likvärdiga förutsättningar för både pojkar och flickor,
            har vi också gjort större satsningar på direkta jämställdhetsinsatser.
            Ett exempel är de nya examensbeskrivningarna för lärar- och förskollärarutbildningarna
            där det framgår att studenter ska kunna visa förmåga att beakta,
            kommunicera och förankra ett jämställdhets- och jämlikhetsperspektiv
            i den pedagogiska verksamheten.
          </note>
          <note>
            Det är glädjande att statsrådet Arnholm har som ett av sina prioriterade
            områden att bryta trenden med pojkars resultat i skolan. Regeringen
            arbetar med flera olika insatser för att vända den negativa trenden.
            En är att införa fler och tidigare kunskapskontroller för att
            fånga upp de individer som hamnar efter. En annan är ökat fokus
            på jämställdhet i skolan för att arbeta med att bryta de normer
            som finns kring den antipluggkultur som har vuxit fram bland pojkar.
          </note>
          <note>
            Skolverket har också fått i uppdrag att genomföra en samlad insats
            för att förbättra arbetet med jämställdhet, språk och kommunikation.
            Insatsen består i att förskollärare och lärare ska få möjlighet
            att utveckla sin undervisning tillsammans med förskolechefer,
            rektorer och fritidspedagoger, för att kunna ge ökad kunskap om
            den betydelse som kön har.
          </note>
          <note>
            Sverige har inte råd att misslyckas på det här området. Utan
            läsförståelse och läsning tappar människan sitt språk. Och utan
            språk och utbildning riskerar pojkar och män att drabbas av ett
            dubbelt utanförskap där de misslyckas i skolan, har svårt att
            hitta ett jobb och får svårt att hitta en partner att bilda en
            familj med. Detta kan naturligtvis också rendera i ytterligare
            allvarliga och vidare konsekvenser.
          </note>
          <note>
            Barn och ungdomar har rätt till en uppväxt där de fritt kan utveckla
            sin personlighet utan att begränsas av könsbundna krav och förväntningar
            på livs-, studie- och yrkesval. Därför ska förskolan och skolan
            arbeta aktivt med jämställdhets- och genusfrågor såväl i undervisningen
            som i skolmiljön.
          </note>
          <note>
            Det är inte vårt kön utan våra drömmar, tankar och idéer som
            definierar de personer vi blir. Men för varje år som pojkarna
            fortsätter att halka efter flickorna i skolan stärks de stereotyper
            som tvingar in människor i könsroller. Det är en utveckling som
            vi måste motverka.
          </note>
          <note>
            Herr talman! I dag är det inte bara FN:s internationella dag
            för landsbygdens kvinnor. Vi har också fått vår första kvinnliga
            ärkebiskop. I år kan vi även konstatera att andelen kvinnor som
            söker sig till Försvarsmakten – ett yrke där majoriteten normalt
            sett utgörs av män – ökar, och det är mycket glädjande.
          </note>
          <note>
            Men jämställdhet är inget som kommer av sig självt. Jämställdhet
            kommer för att vi alla drar våra strån till stacken och för att
            några modiga driver på och går före. Jag är glad att Folkpartiet
            liberalerna tillhör denna modiga skara.
          </note>
          <note type="speaker">
            Anf. 297 GUNILLA SVANTORP (S) replik:
          </note>
          <note>
            Herr talman! Jag är väldigt glad att Nina väljer att lyfta upp
            skolan, för den är ju jätteviktig. Däremot är jag mindre glad
            över det som har hänt de senaste åren i skolan, där resultaten
            hela tiden bara sjunker, och ni har ändå styrt i sju år.
          </note>
          <note>
            Under er regeringstid har ni tillsatt mycket bra delegationer,
            till exempel år 2008 Delegationen för jämställdhet i skolorna,
            som kom med sitt slutresultat 2010. Det var väldigt många bra
            rekommendationer i den som skulle kunna leda till en ökning av
            jämställdheten.
          </note>
          <note>
            Men vad har ni gjort av den delegationen? Har vi sett några förslag
            över huvud taget från den?
          </note>
          <note type="speaker">
            Anf. 298 NINA LARSSON (FP) replik:
          </note>
          <note>
            Herr talman! Jag delar Gunilla Svantorps oro över de sjunkande
            resultaten brett och i synnerhet, som jag belyste i mitt anförande,
            pojkars nedåtgående resultat i skolan. Det är mycket allvarligt,
            och det måste brytas.
          </note>
          <note>
            Gunilla Svantorp får det att låta som om detta är något som har
            skett efter 2006, men så är inte fallet. Den här trenden har pågått
            under mycket längre tid, och det är ett mycket större och mycket
            mer omfattande problem än vad Gunilla Svantorp vill få det att
            låta som.
          </note>
          <note>
            Folkpartiet och alliansregeringen har genomfört den största omläggningen
            sedan 1800-talet, men vi har bara börjat. Vi måste fortsätta reformera
            skolan med fokus på kunskap och fokus på tidiga och tydliga utvärderingsverktyg,
            där varje elev i god tid får det stöd och den hjälp som den behöver.
            Det var en utveckling som den socialdemokratiska tidigare regeringen
            inte mäktade med.
          </note>
          <note type="speaker">
            Anf. 299 GUNILLA SVANTORP (S) replik:
          </note>
          <note>
            Herr talman! Det är spännande att höra Alliansens företrädare,
            som hela tiden backar tillbaka 20–30 år i tiden och inte vill
            ta ansvar för den tid som de själva har styrt. Det är jättemärkligt.
          </note>
          <note>
            Nina Larsson var i sitt anförande inne på ökade kunskapskontroller
            och ökat fokus på jämställdhet. Det är jättebra. Men var är pengarna
            till det? I er budget lägger ni 20 gånger mindre än oss på skolan.
            Ni prioriterar andra saker än skolan. Det går bra att stå och
            prata om det. Men man måste också lägga lite pengar på det man
            faktiskt tycker är viktigt, och det gör ni inte.
          </note>
          <note type="speaker">
            Anf. 300 NINA LARSSON (FP) replik:
          </note>
          <note>
            Herr talman! Det är anmärkningsvärt vilka siffror som Gunilla
            Svantorp slänger sig med. Det är över 7 miljarder mer till utbildningsväsendet
            nu än när vi tog över. Det är lätt att stå här i opposition och
            hävda att man ska satsa på skolan och undra var pengarna finns.
            Men ska sanningen fram handlar det om att vara bäst när det gäller.
            Det är det alliansregeringen har visat. Vi kan faktiskt leverera
            resurserna i regeringsställning.
          </note>
          <note type="speaker">
            Anf. 301 ISAK FROM (S) replik:
          </note>
          <note>
            Herr talman! Jag blir lite rädd när Nina Larsson säger: Vi har
            bara börjat. Alla politiker och alla forskare är tämligen överens
            om att det tar fyra fem år att vända en trend i skolan. Folkpartiet
            har lyckats förvärra en trend i skolan. Hur ska det då gå om Folkpartiet
            bara har börjat?
          </note>
          <note>
            I sitt anförande i början var hon inne på att man i större utsträckning
            måste fokusera på pojkars resultat och att skolan inte har fokuserat
            på det. Det är nog helt rätt. Ska vi få en framtida jämställdhet
            tror jag att vi måste börja där också. Då är det klart att vi
            också måste se till att få fler män i förskolan.
          </note>
          <note>
            Men hur ska Nina Larsson lyckas få fler män i förskolan när färre
            väljer att söka de utbildningarna?
          </note>
          <note type="speaker">
            Anf. 302 NINA LARSSON (FP) replik:
          </note>
          <note>
            Herr talman! Först och främst handlar det i stor utsträckning
            om att vi måste uppvärdera läraryrket och höja läraryrkets status.
            Där har Folkpartiet och alliansregeringen gått före genom att
            på olika sätt försöka driva upp lärarnas löner, exempelvis med
            förstelärare och de delarna.
          </note>
          <note>
            Skolverket har också fått i uppdrag att ta fram exempel på arbetet
            med att öka mäns intresse för förskollärarutbildningen och arbetet
            som förskollärare och för den delen också barnskötare. Dessutom
            ska verket under 2013 och 2014 anordna konferenser för att dra
            lärdom av de erfarenheter som man har fått genom att öka antalet
            män som pluggar till förskollärare och arbetar som förskollärare.
          </note>
          <note>
            Det finns många saker som vi kan göra. Jag är fullt förvissad
            om att detta är ett prioriterat område för statsrådet Arnholm,
            så jag är övertygad om att vi kommer att få se mer av denna vara.
          </note>
          <note type="speaker">
            Anf. 303 ISAK FROM (S) replik:
          </note>
          <note>
            Herr talman! Medan Folkpartiet fortsätter att utreda står vi
            inför en kommande kompetensbrist. Vi har kompetensbrist inom många
            områden redan nu, inte minst för lärarna. Medan Folkpartiet fortsätter
            att utreda detta blir det inte fler lärare, inte fler förskollärare.
            Vi måste få fler killar att vara intresserade av att söka till
            barn- och fritidsprogrammet. Det har vi inte lyckats med. Vi har
            inte fått fler att söka lärarutbildningen. Det har inte Folkpartiet
            lyckats med heller.
          </note>
          <note type="speaker">
            Anf. 304 NINA LARSSON (FP) replik:
          </note>
          <note>
            Herr talman! Precis som jag sade tidigare handlar det om att
            vi måste uppvärdera läraryrkets status och se till att lärarlönerna
            höjs. Det har vi arbetat stenhårt med. Vi driver på i de församlingar
            där man förhandlar löner. Vi driver på genom att vi tillsätter
            extra resurser som gör att vi får förstelärare och ökar andelen
            karriärtjänster, vilket gör att alla strån drar åt det hållet
            att vi får ökade lärarlöner. Då kommer vi också att se till att
            fler söker sig till läraryrket.
          </note>
          <note>
            Vid sidan av detta pågår det informationskampanjer, och Skolverket
            ska också öka insatserna.
          </note>
          <note type="speaker">
            Anf. 305 CARINA OHLSSON (S):
          </note>
          <note>
            Herr talman! En jämställd värld är möjlig. Det känns som om man
            behöver säga det, efter att ha debatterat under så lång tid. Ibland
            känner man sig tveksam, när man hör ambitionerna från Sveriges
            regering och regeringsföreträdare. Det måste sättas mycket högre
            ambitioner för att vi ska nå jämställdhet.
          </note>
          <note>
            En grundförutsättning för jämlikhet och frihet är jämställdhet.
            Det är att kunna försörja sig, att det finns en god och väl utbyggd
            välfärd, en kombination mellan kollektiv och individ.
          </note>
          <note>
            I budgetpropositionen, som presenterades för några veckor sedan,
            analyseras jämställdheten mellan kvinnor och män traditionsenligt
            i en egen bilaga. Det är bra. Regeringen beskriver i vackra ordalag
            de politiska målen, där ekonomisk jämställdhet och jämn fördelning
            av det obetalda hem- och omsorgsarbetet är två av fyra delmål.
          </note>
          <note>
            Men resultaten är nedslående läsning. Statistiken visar att ojämställdheten
            består. Lönegapet mellan kvinnor och män ligger fortsatt på 14
            procent.
          </note>
          <note>
            Sveriges Kvinnolobby har under några år drivit en kampanj. Mellan
            förra året och i år får kvinnor betalt för en minut mer, men det
            är fortfarande 68 minuter varje dag som är obetalt arbete i jämförelse
            med mäns löner. Vi har alltså väldigt lång väg kvar.
          </note>
          <note>
            Vi vet också att jobbskatteavdraget gynnar män i större utsträckning
            än kvinnor, beroende på att män har högre lön och att kvinnor
            i större utsträckning jobbar deltid.
          </note>
          <note>
            Regeringen slår fast att löneskillnaderna mellan kvinnor och
            män bidrar till att upprätthålla en arbetsfördelning med traditionella
            könsmönster. De skriver också att de främsta anledningarna till
            att kvinnor är frånvarande från arbetsmarknaden är föräldraledighet
            och ohälsa.
          </note>
          <note>
            Vi har också kunnat läsa i rapporten att ohälsan för kvinnor
            ökar och att regeringen tänker följa det. Det står inte något
            om att man tänker göra något åt det, men man tänker följa det.
            Det som känns så oroande är att det inte finns några konkreta
            förslag på vad man ska göra åt till exempel ohälsan, som att sätta
            in någon form av åtgärder – inte bara att man ska följa det, för
            då ökar ju ojämställdheten, inte jämställdheten.
          </note>
          <note>
            När det handlar om föräldraledighet har jag som S-kvinna under
            lång tid drivit en individualiserad föräldraförsäkring, eftersom
            vi vet att det stärker kvinnors ställning på arbetsmarknaden och
            mäns ställning hemma.
          </note>
          <note>
            Alliansen är uppenbarligen av samma åsikt, för man kan i bilagan
            också läsa: Sedan 1990-talet har en rad reformer genomförts för
            att främja ett mer jämställt uttag av föräldrapenningen mellan
            män och kvinnor. De reformer som har haft störst effekt på ett
            jämnare uttag är de reserverade månaderna, de s.k. pappamånaderna.
          </note>
          <note>
            I detta sammanhang konstateras också att jämställdhetsbonusen
            inte har ökat pappors uttag av föräldrapenning. Det är alltså
            en reform som inte har gett någon effekt på jämställdheten.
          </note>
          <note>
            Med anledning av det har jag tidigare ställt en fråga till jämställdhetsministern.
            Det var en öppen fråga i medierna, på hemsidor och i sociala medier.
            Men jag kan ställa denna fråga nu här i kammaren också. Hur tänker
            Maria Arnholm jobba vidare när hon har vetskapen om att det är
            framför allt föräldraförsäkring och ohälsa som påverkar lönerna
            för kvinnor?
          </note>
          <note>
            Vill man någonting med jämställdhet måste man komma med konkreta
            förslag och inte säga: Vi följer frågan.
          </note>
          <note>
            Kvinnors pensioner har också diskuterats mycket. När lönegapet
            är så stort som det är mellan kvinnor och män vet vi att de kvinnor
            som har de lägre lönerna får mycket låga pensioner. Vi har hört
            att runt 50 procent av kvinnorna har garantipension. Det är inte
            försvarbart att det ser ut på det sättet. Då har det talats mycket
            om jobbskatteavdrag. Men det är inkomster efter lön. Det handlar
            inte om lön. Det har därför inte någon påverkan på pensionen.
            Det är ett sätt att luras, precis som om det skulle vara bra för
            kvinnor i framtiden. Det har ingenting med det att göra. Talar
            vi om lön ska vi tala om lön och inte om inkomster efter lön om
            man talar om pensioner.
          </note>
          <note>
            Jag blir lite förundrad när jag läser detta och försöker hitta
            något positivt. Det står: Jobbskatteavdragets fokusering på låg-
            och medelinkomsttagare har inneburit att drivkrafterna till arbete
            har stärkts mer för kvinnor än för män.
          </note>
          <note>
            På vilket sätt har det gjort det? Är det att kvinnor inte har
            en drivkraft att arbeta och försörja sig, eller vad menas? Menar
            man att det finns en större drivkraft att ta de arbeten som Raimo
            Pärssinen har beskrivit och som innebär att man får jobba tio
            timmar? Eller vilka drivkrafter är det som har förstärkts?
          </note>
          <note>
            Man kan inte få ut mycket positivt ur denna jämställdhetsbilaga.
            Jag tycker att vi har mer att fordra för en jämställdhet, naturligtvis
            både för män och för kvinnor. Det är det som vi socialdemokrater
            står bakom, alltså att jämställdhet naturligtvis handlar om jämställdhet
            både för män och för kvinnor.
          </note>
          <note type="speaker">
            Anf. 306 SAILA QUICKLUND (M) replik:
          </note>
          <note>
            Herr talman! Nyckeln till jämställdhet är att ha ett arbete och
            en lön att leva på. Regeringens reformer som RUT-reformen och
            lagen om valfrihet, LOV, har betytt oerhört mycket för kvinnor
            och kvinnors företagande. 80 procent av 120 000 medarbetare inom
            LOV-företagen är kvinnor. 80 procent av de 15 000 medarbetarna
            inom RUT-företag är kvinnor. Ändå är ni socialdemokrater kritiska
            till reformerna. Låt mig också påminna om att 93 procent av dessa
            företagare har färre än 20 anställda.
          </note>
          <note>
            Min fråga till Carina Ohlsson blir då: Vad säger ni till dessa
            kvinnor som nu känner stor oro över den politik som ni för och
            som faktiskt förhindrar deras företagande och deras utveckling?
          </note>
          <note type="speaker">
            Anf. 307 CARINA OHLSSON (S) replik:
          </note>
          <note>
            Herr talman! Jag inledde med att tala om både jämlikhet och jämställdhet.
            Det är mycket viktigt. Många av de arbeten som Saila Quicklund
            talade om finns i låglönebranscher. Vi vill satsa mer på utbildning
            men också på företagande och innovationer och inte låsa fast de
            mönster som vi redan har på arbetsmarknaden. Men om man har ett
            jobb är det klart bättre än om man är arbetslös.
          </note>
          <note>
            Vi har talat om lönekartläggningar och så vidare så att man ser
            dessa skillnader eftersom det ofta finns inlåsningseffekter i
            detta sammanhang.
          </note>
          <note>
            Vi vet att många arbeten i kommunerna har försvunnit, till exempel
            inom äldreomsorgen. Där skulle vi vilja ha mer satsningar så att
            det finns möjlighet att få jobb i den branschen framöver också.
          </note>
          <note type="speaker">
            Anf. 308 SAILA QUICKLUND (M) replik:
          </note>
          <note>
            Herr talman! Min fråga var vad ni säger till de 150 000 kvinnor
            som finns i denna bransch. Ett halverat RUT-avdrag och ett avskaffande
            av LOV kommer att slå direkt mot dessa medarbetare och kvinnliga
            företagare.
          </note>
          <note>
            Min fråga blir då: Hur förbättrar det jämställdheten?
          </note>
          <note type="speaker">
            Anf. 309 CARINA OHLSSON (S) replik:
          </note>
          <note>
            Herr talman! Jag kan inte se att det har blivit någon ökad jämställdhet.
            Det går inte heller att utläsa av denna rapport. Jag har inte
            hittat ett enda tecken på att jämställdheten har ökat under dessa
            sju år. Men Saila Quicklund får gärna orientera mig om detta eftersom
            jag inte har sett det.
          </note>
          <note>
            Det är mycket viktigt att man satsar både på utbildning och på
            jobb. Jag möter många kvinnor som jobbar inom äldreomsorgen där
            det är dålig kvalitet på en del håll. Därför tycker jag att vi
            ska sätta upp nationella krav för kvalitet.
          </note>
          <note type="speaker">
            Anf. 310 SOLVEIG ZANDER (C) replik:
          </note>
          <note>
            Herr talman! Det är mycket intressant att lyssna på Carina Ohlsson,
            speciellt när hon talar om hur oerhört viktigt och betydelsefullt
            det faktiskt är med högre löner, inte bara när man arbetar och
            får sin lön utan också när man får sin pension. Även när man blir
            sjuk spelar lönen en oerhört viktig roll.
          </note>
          <note>
            Jag hörde inte att Carina Ohlsson med ett enda ord talade om
            hur hon tänker medverka till att lönerna blir högre. Jag försökte
            urskilja det vid flera tillfällen, men jag fick ingen hint om
            eller något förslag på hur lönerna skulle höjas för de kvinnor
            som har så låga löner.
          </note>
          <note>
            Min fråga till Carina Ohlsson är: Hur hade ni tänkt er att lönerna
            till kvinnor ska höjas?
          </note>
          <note type="speaker">
            Anf. 311 CARINA OHLSSON (S) replik:
          </note>
          <note>
            Herr talman! Man behöver se hur det ser ut. Därför är det viktigt
            att ha instrument och redskap för det. Det var någonting som ni
            i Centerpartiet tog bort för företag med mindre än 25 anställda.
            Det är mycket viktigt att ha en öppen redovisning av hur lönerna
            ser ut och att ha lönekartläggningar.
          </note>
          <note>
            Många kvinnor jobbar inom offentlig sektor. Men när man satsar
            på stora skattesänkningar i stället för att satsa på välfärden
            drabbar det dubbelt. Kvinnor är mycket beroende av att det finns
            en bra välfärd för att de ska kunna vara ute på arbetsmarknaden.
            Som jag har sagt tidigare har 100 000 kvinnor gått ned i arbetstid
            på grund av att äldreomsorgen i Sverige är för dålig. När man
            satsar på skattesänkningar i stället för på välfärd är det ett
            medvetet val att det blir färre anställda, och då mestadels kvinnor
            eftersom de finns i dessa sektorer, och färre lönekartläggningar.
          </note>
          <note type="speaker">
            Anf. 312 SOLVEIG ZANDER (C) replik:
          </note>
          <note>
            Herr talman! Om jag har förstått det hela rätt ska man alltså
            satsa mer på den offentliga sektorn och vårdyrkena. Men nu talade
            Carina Ohlsson om vad vi har gjort och som inte har varit bra
            och att det har försvunnit jobb från den offentliga välfärden
            som har gått över till privata företag. Men det finns ju lika
            många som jobbar med detta.
          </note>
          <note>
            Men Carina Ohlsson, du har inte med ett enda ord sagt hur du
            har tänkt dig att lönerna ska höjas. Vill ni lagstifta om högre
            löner?
          </note>
          <note type="speaker">
            Anf. 313 CARINA OHLSSON (S) replik:
          </note>
          <note>
            Herr talman! Jag sade inte att de som har funnits i offentlig
            sektor har gått över till privat sektor. Arbetslösheten har nämligen
            ökat i Sverige från 2006 och fram till nu. Det är alltså fler
            som är arbetslösa, och det gäller även kvinnor.
          </note>
          <note>
            Vi har fått beskrivet här att en mycket stor andel kvinnor inte
            har heltid. Det driver inte på lönerna uppåt, utan det driver
            på lönerna nedåt.
          </note>
          <note>
            De sänkningar som ni har genomfört framför allt inom a-kassan
            och sjukförsäkringssystemet driver på lönerna nedåt.
          </note>
          <note type="speaker">
            Anf. 314 Statsrådet MARIA ARNHOLM (FP) replik:
          </note>
          <note>
            Herr talman! När det gäller ohälsotalen och den ökade andelen
            kvinnor bland de ökade sjukskrivningstalen är detta det ena som
            sticker ut. Det andra är att de psykiska diagnoserna blir allt
            fler.
          </note>
          <note>
            Socialförsäkringsminister Ulf Kristersson har gett fyra olika
            uppdrag för att följa frågan. Det är ett uppdrag till Försäkringskassan
            att titta på kvinnors sjukskrivning, ett uppdrag till Karolinska
            Institutet, ett uppdrag till en enskild forskare och ett uppdrag
            till Institutet för social forskning att titta på de psykiska
            diagnoserna. Det tycker jag känns väldigt betryggande och bra.
            Jag undrar vad av detta Carina Ohlsson inte tycker är ett bra
            sätt att följa frågan. Jag tycker att det är viktigt att vi skaffar
            oss kunskap på området.
          </note>
          <note>
            När det gäller sysselsättningseffekterna får jag återkomma i
            min nästa replik.
          </note>
          <note type="speaker">
            Anf. 315 CARINA OHLSSON (S) replik:
          </note>
          <note>
            Herr talman! När det gäller ohälsotalen har man också sett att
            det hänger mycket ihop med arbetslivets villkor. Då tycker jag
            att man bör kunna dra slutsatsen att det är ganska naturligt att
            ohälsotalen ökar när det finns en otrygghet i samhället och man
            samtidigt skär ned på de möjligheter och redskap som finns när
            det gäller att göra arbetsliv och arbetsmiljö bättre. Man kommer
            att följa det, men det står ju ingenting om ifall man ska göra
            någonting åt det. Det tycker jag är för tamt. Man säger inte ens
            att man har ambitioner att faktiskt förändra det. Det står nämligen
            inte, utan det står bara: Vi ska följa det.
          </note>
          <note>
            Det talas om huruvida vi har talat med de kvinnorna. Ja, vi har
            talat med de kvinnor som mår väldigt dåligt psykiskt. Att bara
            säga att man ska följa det är inte nog.
          </note>
          <note type="speaker">
            Anf. 316 Statsrådet MARIA ARNHOLM (FP) replik:
          </note>
          <note>
            Herr talman! Kristerssons fyra olika sätt att följa frågan kommer
            att leda till åtgärder och aktiviteter.
          </note>
          <note>
            Jag vill också kort säga något om sysselsättningseffekten av
            jobbskatteavdraget. När man sänker skatterna för dem som tjänar
            lite får det stor effekt, och det ökar deras arbetsutbud. Det
            är det man syftar på när man säger att det har ökat antalet kvinnor
            som kommer i arbete. Det kan vi också se i siffrorna. Det kanske
            är därför Socialdemokraterna ställer sig bakom varje jobbskatteavdrag
            som den här regeringen inför – när de väl är införda.
          </note>
          <note type="speaker">
            Anf. 317 CARINA OHLSSON (S) replik:
          </note>
          <note>
            Herr talman! Det syns ju inte att det är fler kvinnor som har
            fått ökad sysselsättningsgrad. Ministern får nog visa mig tydligt
            var det står att kvinnors sysselsättningsgrad har ökat på senare
            tid. Nej, det tror jag inte på; jag har tittat på det här ganska
            noga, och jag tycker snarare att det är precis tvärtom. Det är
            också det som är kopplat till ohälsotalen, för man vet ju att
            de kvinnor som inte har heltid är sjuka i större utsträckning
            än dem som har heltid. Jag tycker alltså att ni brister i er politik.
          </note>
          <note type="speaker">
            Anf. 318 LARS TYSKLIND (FP):
          </note>
          <note>
            Herr talman! Nu har vi diskuterat jämställdhet under ett antal
            timmar, och de flesta sidor av jämställdhetsproblematiken har
            väl belysts på ett eller annat sätt.
          </note>
          <note>
            Man kan väl konstatera, vilket någon också gjorde tidigare, att
            jämställdhetsarbetet måste diskuteras av både män och kvinnor.
            Utan att ha några synpunkter på oss som är här i dag kan vi konstatera
            att det är lite symtomatiskt att det är betydligt fler kvinnor
            som är med i sådana här debatter. Det tror jag är ganska olyckligt.
            Jag har dock jobbat inom offentlig sektor, och det har ibland
            varit mycket värre än så när man har varit ute på jämställdhetskonferenser
            och sådant. Jag tror alltså att vi är på rätt väg även på den
            punkten.
          </note>
          <note>
            Att det är både män och kvinnor som måste diskutera frågan har
            att göra med att det, även om vi nu är i en politisk församling
            som har ansvar för de politiska besluten, handlar väldigt mycket
            om att ändra attityder och beteenden. Det är inte så att vi politiker
            bara har ansvar för de politiska besluten, utan vi har också ansvar
            för opinionsbildning. I de här sammanhangen tror jag att det är
            ett närmast ännu större ansvar vi har. Min partikollega Nina Larsson
            var inne på att det naturligtvis är någonting som måste börja
            redan i förskolan och skolan. Det är alltså ett långsiktigt arbete,
            och jag tror att vi alla har positioner som gör att vi kan delta
            i opinionsbildningen.
          </note>
          <note>
            Förändring är naturligtvis möjlig; jag kan som liberal inte tro
            annat än att det är möjligt. En sak som har diskuterats ett tag
            är lika lön för lika arbete. Det är en sådan självklarhet när
            man säger det, men så är ju inte verkligheten. Jag är far till
            två döttrar, och när de har vuxit upp, blivit äldre och fått arbeten
            och sådant har det många gånger gjort mig upprörd att de helt
            uppenbart missgynnas. Det är alltså klart att det är en väldigt
            viktig fråga.
          </note>
          <note>
            När det gäller de flesta tillfällen då de har missgynnats kan
            jag dock direkt känna att det inte är någonting vi hade kunnat
            lagstifta bort. I stället är vi tillbaka i detta med arbetsgivares
            attityder på arbetsmarknaden och att man har olika arbetsuppgifter
            för män och kvinnor. I många lägen är det faktiskt fråga om ren
            lönediskriminering, och här har vi som offentlig arbetsgivare
            ett jätteansvar. Vi diskuterar vem det är som ska höja lönerna,
            men talar vi om låglönejobb talar vi naturligtvis ofantligt mycket
            om den offentliga sektorn. Där har vi som politiker makt att vara
            med och ändra.
          </note>
          <note>
            Det finns en sektor som har sjunkit i status, som också har varit
            uppe till diskussion, och det är läraryrket. De satsningar som
            nu görs på karriärtjänster inom skolans område, som förstelärartjänster
            och lektorstjänster, sker inom ett område där det faktiskt – rätt
            eller fel – jobbar mest kvinnor. Jag kan inte se något annat än
            att detta kommer att göra yrket mer attraktivt och även att det
            kommer att bli en uppblandning av män och kvinnor. Det har ju
            varit så tidigare.
          </note>
          <note>
            Den enda punkt där vi i ett europeiskt jämställdhetsindex inte
            är på topp utan ligger på medel är faktiskt när det gäller könssegregering
            på arbetsmarknaden – att män och kvinnor jobbar inom olika sektorer.
            Vi kan, vilket har sagts tidigare, naturligtvis inte hålla på
            och acceptera att medelskillnaden mellan kvinnors och mäns livsinkomst
            är 3,6 miljoner. Det är helt orimligt att det ska vara så, speciellt
            med tanke på hur hela vårt pensionssystem är uppbyggt. Det bygger
            faktiskt på att var och en tjänar in sin egen pension, och då
            kan vi inte ha ett system där kvinnor tjänar så pass mycket mindre.
          </note>
          <note>
            En annan sak jag skulle vilja ta upp – det kanske är lite grann
            en mansvinkling – är männens roll för jämställdheten och den utredning
            som pågår. En punkt är att beskriva och analysera hur män förhåller
            sig till jämställdhet och hur mäns livsvillkor kan påverkas av
            bristande jämställdhet. Jag tror nämligen att det är någonting
            som måste tydliggöras. Det har nu på slutet varit uppe att det
            är jämställdhet för både män och kvinnor vi talar om, och män
            har väldigt mycket att vinna på ökad jämställdhet. Det kanske
            krävs kunskap om detta. Det kanske inte är den första tanken man
            får, men jämställdhet är ekonomisk tillväxt. Den gynnar både män
            och kvinnor.
          </note>
          <note>
            När det gäller attityder har vi talat om börsbolagen. För mig
            är det fullständigt obegripligt hur man i de stora börsbolagen
            över huvud taget med berått mod vågar avstå kvinnlig kompetens
            i sina styrelser. Även där är det alltså absolut en fråga om attityder.
          </note>
          <note>
            När det sedan gäller föräldraförsäkringen är det ett politiskt
            beslut. Vi är helt överens om att de månader som har varit reserverade
            för var och en av föräldrarna – det vi kallar pappamånader – ändå
            är det som har gjort att det har blivit vissa skutt i detta och
            att män nu tar ut en fjärdedel av föräldradagarna. Den diskussion
            vi har inom Folkpartiet just nu hoppas jag personligen leder till
            att vi faktiskt kan få till en tredje månad som är reserverad
            för var och en av föräldrarna.
          </note>
          <note>
            Jag tror nämligen att det inte bara stärker kvinnorna utan även
            stärker männen i förhållande till arbetsgivare och annat. Är det
            så att man har laglig rätt till tre månader och kommer till sin
            arbetsgivare tror jag att vi inom en ganska snar framtid kommer
            att bryta de attityder som gör att det inte förväntas att män
            ska ta ut föräldraledighet. När det väl är brutet tror jag att
            det kommer att jämna ut sig ganska fort. Vi behöver alltså inte
            ha 2040 som slutdatum, utan det kommer att komma betydligt tidigare.
          </note>
          <note>
            (Applåder)
          </note>
          <note type="speaker">
            Anf. 319 JOHAN ANDERSSON (S) replik:
          </note>
          <note>
            Herr talman! Jag vill hälsa Lars Tysklind, den första mannen
            från Alliansens sida, välkommen till debatten om jämställdheten.
            Det känns bra att vi är flera män som är med i den.
          </note>
          <note>
            Jag har några frågor utifrån det som Tysklind sade i sitt anförande.
            Han talade om offentliga arbetsgivare, och det är ju en del som
            vi styr mycket i politiken. 420 000 ska de kommande åren rekryteras
            till offentlig sektor på grund av pensionsavgångar med mera. Det
            finns en ypperlig chans och möjlighet att nu se till att det blir
            bättre arbetsvillkor så att man på så sätt kan rekrytera både
            män och kvinnor till offentlig sektor. Jag tänker på rätt till
            heltid, jag tänker på sjysta anställningar, jag tänker på möjligheten
            till bra lönesättning och annat.
          </note>
          <note>
            Tysklind gick förbi detta ganska snabbt. Jag har en konkret fråga:
            Vad har Lars Tysklind och Alliansen för förslag för att vi ska
            få en offentlig sektor med bra villkor?
          </note>
          <note type="speaker">
            Anf. 320 LARS TYSKLIND (FP) replik:
          </note>
          <note>
            Herr talman! Jag kanske tog detta med arbetsvillkoren lite snabbt,
            men goda arbetsvillkor kommer att vara en förutsättning, vare
            sig det är offentliga eller privata arbetsgivare, för att få arbetskraft
            i fortsättningen. Den arbetsgivare som inte ger goda arbetsvillkor
            kommer inte att kunna täcka sina personal- och kompetensbehov.
            Lösningen kommer att vara att man helt enkelt kommer att tvingas
            in i detta och att även betala bättre löner.
          </note>
          <note>
            Vi har här varit inne på att så fort man får en privat arbetsgivare
            som alternativ finns det en förutsättning för att få bort monopolställningen,
            som egentligen är en av de stora faktorer som har drivit fram
            de låga löner som har varit på den offentliga sidan.
          </note>
          <note type="speaker">
            Anf. 321 JOHAN ANDERSSON (S) replik:
          </note>
          <note>
            Herr talman! Tolkar jag då Tysklind rätt att vi ska vänta på
            krisen, att det löser problemet när det gäller villkor, bättre
            förutsättningar, bättre lön med mera?
          </note>
          <note type="speaker">
            Anf. 322 LARS TYSKLIND (FP) replik:
          </note>
          <note>
            Herr talman! Man ska nog inte alls tolka det på det sättet. Först
            och främst är offentliga arbetsgivare politiskt styrda. Då har
            också vi som politiker ett stort ansvar att inte sitta och vänta
            på krisen. Vi ser ju behovet, precis som Johan Andersson säger,
            av 420 000 personer som ska in i offentlig sektor. Alla är fullt
            medvetna om att det behövs, och då måste drivkraften vara att
            skapa sådana arbetsvillkor att folk vill vara anställda inom den
            offentliga sektorn.
          </note>
          <note type="speaker">
            Anf. 323 RAIMO PÄRSSINEN (S) replik:
          </note>
          <note>
            Herr talman! Jag blir riktigt nyfiken. Här har vi en näringsminister
            i regeringen som tycker att lönerna är för höga. Här har vi en
            finansminister som tycker att ingångslönerna i serviceyrkena är
            för höga. Här har vi en statsminister som står i Davos och säger
            att Sverige har en alldeles för låg andel av lågavlönade. Samtidigt
            står Lars Tysklind här i talarstolen och säger att här måste vi
            förbättra villkoren, och så vidare.
          </note>
          <note>
            Tycker Lars Tysklind att de arbeten som finns i till exempel
            offentlig sektor eller inom handeln inte är produktiva? Är det
            därför som ni tycker att ingångslönerna är för höga?
          </note>
          <note type="speaker">
            Anf. 324 LARS TYSKLIND (FP) replik:
          </note>
          <note>
            Herr talman! När vi talar om ingångslöner talar vi oftast om
            ett yrke som man inte har full kunskap i, att man lär upp sig
            till ett yrke. Jag antar att det är det vi talar om när vi talar
            om ingångslöner. Det har varit och är fortfarande hinder för ungdomar
            att komma in på arbetsmarknaden. Det är klart att vi inte ska
            blanda ihop det med att ha sjysta löner inom den offentliga sektorn
            generellt.
          </note>
          <note>
            Som jag sade till Johan Andersson förut måste också den offentliga
            sektorn se över sina arbetsvillkor, för det kommer att vara konkurrens
            om arbetskraften.
          </note>
          <note type="speaker">
            Anf. 325 RAIMO PÄRSSINEN (S) replik:
          </note>
          <note>
            Herr talman! Då tolkar jag Lars Tysklinds svar som att de här
            tjejerna, för det handlar om väldigt många tjejer, som springer
            på timme och jobbar extra när man ringer efter dem har för höga
            löner. Det handlar om en hel kader av människor som inte riktigt
            kommer in utan får jobba extra lite då och då, working poor, och
            som måste ha flera jobb för att få ihop det. De tycker Lars Tysklind
            har för hög lön.
          </note>
          <note type="speaker">
            Anf. 326 LARS TYSKLIND (FP) replik:
          </note>
          <note>
            Herr talman! Man ska inte tolka det på det sättet. Det är naturligtvis
            ingen bra situation för de här tjejerna som Raimo Pärssinen beskriver.
            Jag tycker att arbetsgivaren borde se över sina villkor för sina
            arbetstagare. Men man ska inte utesluta att det i vissa situationer
            ändå är ett sätt att ta ett steg in på arbetsmarknaden. Man kan
            inte måla det i så svart och vitt som Raimo Pärssinen gör.
          </note>
          <note type="speaker">
            Anf. 327 ADNAN DIBRANI (S) replik:
          </note>
          <note>
            Herr talman! Jag har inga barn, som många av er andra refererar
            till, men jag hoppas och tror att jag kommer att ha det framöver.
            Får jag då en liten dotter eller en liten pojke vill jag, oavsett
            vad det blir, att han eller hon ska ha lika lön för lika arbete.
          </note>
          <note>
            Det här tror jag att Lars Tysklind håller med om. Därför är det
            sätt som jobbskatteavdraget är konstruerat på för mig helt obegripligt.
            Jag menar att något är fel med avdraget på så sätt att det gynnar
            rika män men missgynnar fattiga kvinnor. Jag har tidigare varit
            inne på att det slår mot kvinnor, både kvinnor som arbetar och
            kvinnor som har gått i pension. Jobbskatteavdragen kommer alltså
            med allra största sannolikhet, vilket det första till fjärde men
            även det femte har visat, att göra att lönegapet mellan män och
            kvinnor fortsätter att öka. Är detta rimligt?
          </note>
          <note type="speaker">
            Anf. 328 LARS TYSKLIND (FP) replik:
          </note>
          <note>
            Herr talman! Jag vill börja med att slå fast att jobbskatteavdraget
            inte missgynnar någon. Det gynnar naturligtvis alla.
          </note>
          <note>
            Från socialdemokratiskt håll har man hela kvällen här försökt
            framhålla att det är enorma skillnader. Med alla fem jobbskatteavdrag
            har man med en lön på 21 000 kronor i månaden nu ett totalt jobbskatteavdrag
            på drygt 20 000. Om man tjänar 38 000 har man ett totalt jobbskatteavdrag
            på 26 000, och det beror på att det finns en brytpunkt som ligger
            strax under 30 000. Det är alltså inte så att de väldigt rika
            männen som ni beskriver har så väldigt mycket mer i jobbskatteavdrag
            än vad ett vårdbiträde som tjänar 20 000 har i kronor räknat.
            I procent har man som lågavlönad naturligtvis tjänat mycket mer
            på jobbskatteavdraget. Det är mycket mer betydelsefullt för låg-
            och medelinkomsttagarna.
          </note>
          <note type="speaker">
            Anf. 329 ADNAN DIBRANI (S) replik:
          </note>
          <note>
            Herr talman! Lars Tysklind har säkert rätt i en del av det han
            säger, och man kan säkert vrida och vända på siffrorna hur mycket
            som helst. Men hur man än vrider och vänder på siffrorna är det
            trots allt så som jag har skrivit här på min lilla lapp, och du
            kan gärna få veta var jag hittat det. Detta har till och med regeringen
            själv skrivit. År 2006 var löneskillnaden mellan män och kvinnor
            44 965 kronor, år 2012 var den 62 044 kronor – 17 000 kronor mer
            i lönegap.
          </note>
          <note type="speaker">
            Anf. 330 LARS TYSKLIND (FP) replik:
          </note>
          <note>
            Herr talman! Det finns säkert sådana siffror också. Men vad jag
            svarade var att jobbskatteavdraget är konstruerat för att gynna
            låg- och medelinkomsttagare, och det är naturligtvis en medveten
            politik från regeringens sida.
          </note>
          <note type="speaker">
            Anf. 331 ANN-CHARLOTTE HAMMAR JOHNSSON (M):
          </note>
          <note>
            Herr talman! Under de här långa timmarna har vi berört mycket.
            Jag ska koncentrera mig på en del, och det handlar om kvinnligt
            företagande.
          </note>
          <note>
            På uppdrag av regeringen har Tillväxtverket utsett 900 företagare
            till ambassadörer för kvinnors företagande. Dessa företagare och
            kvinnor bidrar till att väcka intresse för entreprenörskap. De
            synliggör kvinnors företagande och sprider kunskap om hur det
            är att starta och driva företag genom sina personliga erfarenheter
            som företagare. Dessutom tillför de ett mervärde till det hela.
            De avsätter tid tre fyra gånger om året till att kostnadsfritt
            erbjuda sina tjänster till andra människor i olika sammanhang.
          </note>
          <note>
            Företagsbesök är ögonöppnare. Det är fantastiskt att se hur kombinationer
            av olika yrkeserfarenheter kommer till nytta och glädje i nya
            sammanhang.
          </note>
          <note>
            En kvinna som jag träffade, som är en av ambassadörerna, som
            heter Isabell berättade för mig om sin massageverksamhet som hon
            kombinerar med rådgivning om hur man tar hand om sitt inre och
            skapar positiva värden i livet.
          </note>
          <note>
            Isabell håller också föredrag på temat att våga tro på sig själv
            och att växa som individ. Arbetet med mental hälsa har gjort att
            hon anlitats som jobbcoach och hjälpt till på Arbetsförmedlingen
            för att stärka personer som varit borta från arbetsmarknaden under
            lång tid.
          </note>
          <note>
            Säkert skulle någon kunna säga: Anställ henne direkt på 100 procent
            på Arbetsförmedlingen. Det är just kombinationen där Isabell har
            valt att göra som hon gör som är det smarta i det hela. Det som
            är så bra med Isabells och andra kvinnors företagande är att de
            har flera olika strängar på sin lyra och skapar verksamhet som
            ger mervärde genom att kombinera företagandet.
          </note>
          <note>
            Genom möten och att träffa människor i verksamheten och vid föreläsningar
            skapas nätverk och kontakter till företag och organisationer som
            sedan på olika sätt bidrar till rollen som jobbcoach och mentor
            för personer som behöver hjälp att ta ett första steg in på arbetsmarknaden.
          </note>
          <note>
            Min fråga till Socialdemokraterna och Vänsterpartiet, som inte
            längre har någon ledamot här, är om det finns plats för dessa
            entreprenörer och företagare som Isabell. De utgör ett alternativ
            till hur man når människor inom ramen för insatser inom arbetsmarknadsåtgärder
            i samverkan med Arbetsförmedlingen. Eller vill ni stänga dörren
            för vad det innebär att kunna anlita dessa företagare och goda
            krafter för att skapa en flexibilitet och ett nytänkande inom
            ramen för arbetsmarknaden och ge möjligheter för människor?
          </note>
          <note>
            För mig som moderat är dessa företagare mer än företagare. De
            är vägvisare och ögonöppnare för att hitta flera och nya vägar
            att möta människor för att de ska kunna ta första steget på lång
            tid in på arbetsmarknaden utanför invanda mönster och kulturer.
          </note>
          <note>
            Herr talman! Många gånger har jag ställt mig frågan varför det
            ska vara skillnad på att vara snickare, elektriker eller målare
            och att ha ett företag där man tillhandahåller tjänster och att
            vara till exempel barnmorska och vilja ha en egen verksamhet till
            gagn för många. Jag kan inte förstå varför det finns kvinnor som
            vill hindra kvinnor från att driva egen verksamhet inom den offentliga
            sektorn samtidigt som man höjer sin röst för att denna arbetsmarknad
            stoppar kvinnors möjligheter.
          </note>
          <note>
            Med barnmorskeverksamhet som exempel innebär det för kvinnor
            som vill driva en verksamhet precis som för alla andra som driver
            företag att hand i hand med verksamheten finns ett ekonomiskt
            ansvar för att hålla i gång och utveckla verksamheten. Vinsten
            är viktig för att kunna erbjuda trygga anställningar och hög kompetens.
            Man ökar lönen, och man tar in fler personer i verksamheten.
          </note>
          <note>
            En barnmorska säger så här: Det är min grundtanke att återinvestera.
            Jag tycker inte själv att det är rimligt att för skattepengar
            göra stora vinster för ägaren. Jag ser vinsten mer som en förutsättning
            för att kunna driva och utveckla verksamheten. Hur kan detta vara
            fel när goda idéer blir väl fungerande verksamhet till glädje
            för många människor?
          </note>
          <note>
            I min egen hemkommun startade två tjejer en vårdcentral efter
            att först ha startat ett äldreboende och sedan en vårdcentral
            i en annan kommun med goda resultat. Så som Socialdemokraterna
            resonerar om vinst skulle dessa tjejer aldrig kunnat ha fått ihop
            sitt kapital och vågat starta flera enheter så som de nu gjort.
            Många söker i dag vårdcentralen och vill flytta in till det äldreboende
            som tidigare få ville vara på.
          </note>
          <note>
            Jag tycker att det är bra att kvinnor kan och vill driva verksamhet
            inom offentlig sektor där de under lång tid har sett hur man skulle
            kunna driva bra verksamhet på annat sätt med god kvalitet.
          </note>
          <note>
            Herr talman! Över 80 procent av de nystartade företagen inom
            det vi kallar LOV, lagen om valfrihet, i kommuner har en kvinnlig
            ägare eller vd. Det är en rätt fantastisk utveckling med smarta
            lösningar för människor.
          </note>
          <note>
            Jag vill se en arbetsmarknad för kvinnor och män inom den offentliga
            verksamheten med olika lösningar där man både kan vara anställd
            och där man kan driva en egen verksamhet och tillåtas att kunna
            leva och investera i denna för att utveckla och skapa mervärde
            för medborgarna.
          </note>
          <note type="speaker">
            Anf. 332 BÖRJE VESTLUND (S) replik:
          </note>
          <note>
            Herr talman! Jag kan inte se någonstans i varje fall i de förslag
            som vi har lagt fram att vi skulle vilja hindra kvinnligt företagande.
            Man kan bli väldigt konfunderad när man hör Ann-Charlotte Hammar
            Johnssons argumentation här.
          </note>
          <note>
            Det verkar handla om att vi ska ha en typ av företag som kvinnor
            driver med tjänsteproduktion, och gärna sådant som inte män vill
            driva, och inte minst i offentlig sektor. Sedan ska vi ha en produktionsform
            som män vill driva men däremot inte kvinnor vill driva. Är det
            så man ska uppfatta det?
          </note>
          <note>
            Hela tiden i debatten om kvinnligt företagande handlar det om:
            Ni vill ta bort möjligheten för kvinnor att bedriva företag. Nej,
            vi vill inte ta bort möjligheten. Men vi tycker inte att man ska
            skapa en särskild fil där vi säger: Här är det bra att kvinnor
            driver företag.
          </note>
          <note>
            Det är vad vår politik bygger på. Det handlar om er konstiga
            syn, som vi hela tiden blir istoppade, att kvinnor ska driva företag
            i tidigare offentlig verksamhet.
          </note>
          <note type="speaker">
            Anf. 333 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Det är inte alls så man ska se det. På den privata
            sidan finns det en hel del företagande. Vi har en sektor som är
            uppdelad, på gott och ont. Det skulle vara önskvärt att det fanns
            en blandad mix av människor på båda sidor.
          </note>
          <note>
            Det som vi har önskat är att den sida som är offentlig verksamhet
            som har varit monopol luckras upp och att det finns möjlighet
            att få fler arbetsgivare och fler möjligheter att hitta vägar
            in där man kan kombinera det privata med det offentliga.
          </note>
          <note>
            Det har här talats om arbetsmiljö. Ett sätt att påverka både
            lön och arbetsmiljö är att det finns, som Lars Tysklind nyss sade,
            möjligheter att komma till olika arbetsgivare och själv kunna
            se möjligheter.
          </note>
          <note>
            Jag förstår inte. Det är inte så att vi säger att det ska vara
            just här. Men vi ser att det har saknats en möjlighet. Vi ser
            att det finns jättegoda krafter på denna sida som kan skapa smarta
            lösningar för medborgarna. Det vill vi gärna utveckla i framtiden
            och nu.
          </note>
          <note type="speaker">
            Anf. 334 BÖRJE VESTLUND (S) replik:
          </note>
          <note>
            Herr talman! Då fick jag veta att det är för att bryta upp de
            offentliga monopolen man ska göra detta. Det var inte i första
            hand för att gynna kvinnligt företagande.
          </note>
          <note>
            Jag skulle kunna berätta här om jättemånga erfarenheter jag har
            haft. Jag har träffat kvinnor som har haft små industriföretag,
            kvinnor som har startat jordbruksföretag och kvinnor som arbetar
            för att ge företagstjänster.
          </note>
          <note>
            I det här fallet blir det tydligt. Moderaterna och Alliansen
            vill använda kvinnor som ett bräckjärn för att bryta upp det offentliga
            monopolet.
          </note>
          <note type="speaker">
            Anf. 335 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Det är fantastiskt att du har träffat de här personerna
            i deras verksamhet. Monopol driver inte fram förändringar. Det
            är en del i det hela. Samtidigt finns det möjligheter.
          </note>
          <note>
            Det finns tjejer som varit anställda men som ser att de kanske
            kan driva mottagningen med barnmorskor eller något annat på ett
            annat sätt. Låt många blommor blomstra.
          </note>
          <note>
            Det är fantastiska verksamheter. Jag är helt övertygad om att
            det kommer att gynna oss alla när vi ser möjligheterna. Det påverkar
            också andra strukturer i samhället.
          </note>
          <note type="speaker">
            Anf. 336 HILLEVI LARSSON (S) replik:
          </note>
          <note>
            Herr talman! Eftersom Yallatrappan tidigare nämndes vill jag
            göra en rättelse. Jag bor själv i Malmö och har besökt Yallatrappan.
            Yallatrappan har inte startat på grund av RUT-avdraget, och det
            drivs inte heller vidare på grund av RUT-avdraget.
          </note>
          <note>
            Det handlar om kvinnor med invandrarbakgrund som står väldigt
            långt ifrån arbetsmarknaden. Det är många sjuka som har fått möjlighet
            via Yallatrappan, som är ett arbetskooperativ, att arbeta och
            försörja sig.
          </note>
          <note>
            Det är framför allt catering, det vill säga kafé och lunchservering,
            och det är en ateljé med design och hantverk. Det är också en
            städ- och konferensservice. Men det är då städning av lokaler,
            kontor och butiker. Det omfattas inte av RUT-avdraget.
          </note>
          <note>
            Yallatrappan är ett väldigt bra exempel på hur man kan sysselsätta
            kvinnor. Men det är alltså ett kooperativ där man återinvesterar
            överskottet. Det bedrivs inte genom RUT-avdraget.
          </note>
          <note type="speaker">
            Anf. 337 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Nej, det bedrivs inte alls genom RUT-avdraget, precis
            som Hillevi Larsson säger. Antingen har jag varit otydlig eller
            så har det gått väldigt snabbt i den förra debatten.
          </note>
          <note>
            Jag talade delvis om RUT-avdraget. Jag talade också om möjligheten
            att komma till Sverige och vad det har gjort med kvinnor som blir
            sittande hemma. Yallatrappan har varit ett fantastiskt exempel
            på hur man på ett sätt kan driva en verksamhet.
          </note>
          <note>
            I det här fallet handlar det också om att låta många blommor
            blomstra. Hillevi Larsson har redan talat om allt vad det handlar
            om och lite till. De arbetar dessutom med att göra kläder. De
            har syateljé och har kunnat vara behjälpliga för Ikea på samma
            grunder som alla andra. Det har inte varit som en förmån utan
            i konkurrens med andra. De har gjort ett jättebra jobb.
          </note>
          <note>
            Dessa kvinnor lägger undan pengar till sina barn. De har skickat
            sina döttrar till universitet. Det är en fantastisk verksamhet.
            Det är vi helt överens om.
          </note>
          <note type="speaker">
            Anf. 338 HILLEVI LARSSON (S) replik:
          </note>
          <note>
            Herr talman! Yallatrappan är ett bevis på att det inte framför
            allt är vinstdrivande företag som behövs för att få kvinnor i
            sysselsättning – speciellt kvinnor som står långt från arbetsmarknaden.
          </note>
          <note>
            Yallatrappan är unikt, för det är ett arbetsintegrerat socialt
            företag. Det bygger inte bara på sysselsättning utan även på friskvård,
            arbetsmarknadsutbildning och svenskundervisning. Kvinnorna är
            också med och påverkar; de är med och äger verksamheten, och de
            är med och fattar beslut. Det är väsentligt för att öka kvinnors
            hälsa och deltagande.
          </note>
          <note type="speaker">
            Anf. 339 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Jag tackar Hillevi Larsson. Det är väsentligt att
            man kommer ifrån en miljö där man har blivit sittande hemma i
            många år och kan komma ut i verksamhet på olika sätt.
          </note>
          <note>
            Man driver detta kooperativt, och det är ett sätt att göra det.
            Men jag har ingenting emot att man kan få lite vinst på saker
            och investera igen i sin verksamhet. Det är inte antingen eller
            för mig, utan det är både och.
          </note>
          <note type="speaker">
            Anf. 340 JOHAN ANDERSSON (S):
          </note>
          <note>
            Herr talman! Jag tänkte uppehålla mig vid otrygga anställningar
            – som i allra högsta grad är en del i jämställdhetsdebatten –
            och bristen på förslag för att komma till rätta med den problematik
            som finns när det gäller detta.
          </note>
          <note>
            I ett tidigare replikskifte med jämställdhetsministern nämnde
            jag den beräkning som har kommit från Kommun- och Landstingsförbundet.
            Den visar på att det under de kommande sju åren kommer att krävas
            en nyrekrytering på ungefär 420 000 anställda i offentlig sektor.
            Vi som politiska företrädare är i mångt och mycket arbetsgivarföreträdare
            ute i våra kommuner, och vi har kamrater i våra kommuner som också
            är det. Vi har möjlighet att förändra detta.
          </note>
          <note>
            Kommunalarbetarförbundet tog 2011 fram en rapport som heter Ständigt
            standby – en rapport om visstidsanställdas villkor . Den visar
            på ojämlikheten när det gäller anställningsformer mellan män och
            kvinnor. Den visade också på att de som inte har en tillsvidareanställning
            utan en timanställning eller en visstidsanställning inte i första
            hand är ungdomar. Debatten förs ju ibland som att det alltid är
            ungdomar som har en visstidsanställning och att det är vägen in
            på arbetsmarknaden. Rapporten visade tydligt att genomsnittsåldern
            på de visstidsanställda var 35 år. Då är man kanske inte direkt
            ungdom, utan man har varit verksam ganska länge i yrkeslivet.
            Den visade också att visstidsanställningar inte är någon snabb
            väg till ett fast jobb, vilket många hävdar. Man kanske är visstidsanställd
            under någon kortare tid, och sedan får man ganska omgående en
            tillsvidareanställning, menar de. Så är inte fallet. Det finns
            kedjor med upp till sju åtta år där man har rullat på visstidsanställningar
            när behov har funnits utan att få en tillsvidareanställning.
          </note>
          <note>
            Jag vill slå fast att visstidsanställningar alltid kommer att
            behöva finnas på arbetsmarknaden. Det kommer alltid att finnas
            en viss kortare frånvaro – föräldraledighet och annat – som behöver
            täckas upp med vikarier under en viss tid.
          </note>
          <note>
            Vi socialdemokrater har under ett antal år lagt fram förslag
            i riksdagen där vi vill att man inför en begränsningsregel när
            det gäller visstidsanställningar. Vi vill att man efter 36 månader,
            det vill säga tre år, erbjuds en tillsvidareanställning och att
            vi börjar med det i offentlig sektor. Där är vi själva arbetsgivare,
            och där har vi en möjlighet.
          </note>
          <note>
            TCO driver just nu ett fall där man har anmält Sverige till EU-kommissionen.
            Man vill ha en begränsningsregel på 36 månader, och vårt förslag
            är 24 månader. Man avvaktar nu ett ställningstagande från EU-rätten
            när det gäller vad som kommer att hända med detta.
          </note>
          <note>
            Jag har en fråga till de alliansföreträdare som är kvar här i
            kammaren. Den är enkel. Vad vill Alliansen och regeringen när
            det gäller anställningsformer på arbetsmarknaden? Hur ser ni på
            behovet av att reglera frågan? Det har uppenbarligen inte klarats
            ut hittills. Risken är att detta fortsätter att rulla och att
            vi på så sätt också kommer att få betydligt färre in på arbetsmarknaden.
            Mycket handlar i framtiden om att vi behöver konkurrera med goda
            arbetsvillkor i både offentlig och privat sektor. Men låt oss
            då börja i den offentliga sektorn, där vi i mångt och mycket styr
            över regelsystem och annat för att reglera frågan.
          </note>
          <note type="speaker">
            Anf. 341 EVA-LENA JANSSON (S):
          </note>
          <note>
            Herr talman! Kvinnor och män ska ha samma möjligheter att forma
            sina liv och att forma samhället. De ska också ha samma möjlighet
            när det gäller villkor i fråga om utbildning och betalt arbete
            som ger ekonomisk självständighet livet ut. Jag tänkte tala lite
            om hur det ser ut för gruppen sjuka, där kvinnor är överrepresenterade.
          </note>
          <note>
            För några dagar sedan ringde telefonen. En kvinna sade: Hej!
            Har du tid att prata med mig? Hon som ringer mig har en angelägen
            fråga: Får jag finnas? Kvinnan som ringer är en av alla dem som
            har utförsäkrats från sjukförsäkringen. Hon är för sjuk för att
            arbeta, men enligt den borgerliga regeringens politik ska hon
            prövas mot en allt tuffare arbetsmarknad. Hennes ekonomiska situation
            är svår. Pengarna räcker inte. Det är hon som nu ska tvingas stå
            tillbaka när regeringen väljer att sänka skatter ännu en gång.
          </note>
          <note>
            Kvinnan som ringde mig är inte ensam. Situationen för de över
            70 000 utförsäkrade ser olika ut. Men det finns ett återkommande
            mönster som visar att de har fått en sämre ersättning och att
            de fortfarande är sjuka med nedsatt arbetsförmåga. Detta är inte
            något enskilt fall, som de borgerliga ledamöter försöker framställa
            det som. Det är sjuka som utsätts för något som vi friska inte
            ens kan föreställa oss. Att tvingas leva på en låg ersättning
            på kanske 5 000 kronor i månaden och samtidigt vara sjuk gör människor
            ännu sjukare. Stressen och pressen i tillvaron blir förödande.
            Hur länge ska vi ha det så här?
          </note>
          <note>
            Hur ökar detta system möjligheten till ekonomisk självständighet
            livet ut? Inte alls, skulle jag vilja säga. Vi har sett att många
            av de här kvinnorna dessutom inte har någon inkomst. Det blir
            de som tvingas leva på en mans inkomst. Hur fri är man då? Hur
            självständig är man då?
          </note>
          <note>
            Dagens omänskliga sjukförsäkring slår hårt mot dem som drabbas,
            och vi vet att den slår extra hårt mot kvinnor. Jag är förundrad
            över att regeringen i stället för att granska symtomen bakom de
            höga sjukskrivningstalen fokuserar på att försämra de ekonomiska
            villkoren för dem som är sjuka. Hur blir sjuka kvinnor och män
            friska av att bli fattiga? Även om Lars Tysklind tror det får
            inte alla jobbskatteavdrag. De sjuka och arbetslösa ska inte få
            det. Det är liksom det som är poängen med regeringens politik;
            några ska förlora, och några ska betala för detta.
          </note>
          <note>
            Om vi ska ha en politik som bidrar till fler jobb där både kvinnor
            och män kan få ekonomisk självständighet livet ut måste vi också
            ha en politik som klarar av att ge stöd när människor saknar arbete.
            Om vi ska ha en politik för ett friskare samhälle måste vi också
            ha en politik som klarar av att ge sjukvård och ekonomisk trygghet
            vid sjukdom. I dag ökar antalet sjukskrivna och är nu på samma
            nivåer som 2008, då regeringen försämrade sjukförsäkringen. Drar
            regeringen några slutsatser när vi ser att den psykiska ohälsan
            bland kvinnor ökar?
          </note>
          <note>
            Herr talman! I dag har vi en arbetsskadeförsäkring som uppfattas
            som både rättsosäker och ojämställd. Kvinnors skador godkänns
            inte i samma omfattning som mäns skador. Det behövs forskning
            på arbetsplatser inom kvinnodominerade sektorer och när det gäller
            de arbetsrelaterade besvär som är återkommande. Varför ska kvinnors
            arbetsskador inte godkännas?
          </note>
          <note>
            Om vi ska ha en politik för fler arbetade timmar måste arbetslivet
            bli hållbart. Delade turer i kombination med helgarbete har gjort
            att det som vi tidigare benämnde som åtta timmars fritid numera
            är utspritt mellan arbetspassen. En busschaufför berättade för
            mig att hans barn låg och sov när han åkte till jobbet, och de
            låg och sov när han kom hem. All sin fritid hade han mellan passen.
            Barnens mamma hade gått ned på deltid för att hinna med att både
            hämta och lämna barnen och för att hinna med hemarbetet.
          </note>
          <note>
            Hur ekonomiskt självständig blir den här mamman? Vilken del av
            föräldralivet kan den här pappan ta i den här situationen?
          </note>
          <note>
            Herr talman! Vill vi ha ett jämställt samhälle krävs också en
            politik som ser samband mellan beslut och verkningar. Att som
            dagens regering bedriva en skattesänkarpolitik som minskar resurserna
            till den gemensamma sektorns verksamheter och samtidigt försämrar
            socialförsäkringarna får som resultat ett mer ojämlikt och ojämställt
            samhälle. Det är något som vi socialdemokrater starkt motsätter
            oss.
          </note>
          <note type="speaker">
            Anf. 342 KERSTIN NILSSON (S):
          </note>
          <note>
            Herr talman! I det här sjoket av jämställdhetsfrågor vill jag
            speciellt ta upp frågan om kvinnor och funktionsnedsättningar.
          </note>
          <note>
            Men först några allmänna ord. Det är skillnad mellan jämställdhet
            och jämlikhet. Det vanligaste är att jämställdhet är jämlikhet
            mellan könen, medan jämlikhet kan syfta på vilka grupper eller
            individer som helst. En alternativ definition är att jämlikhet
            är individbaserad, medan jämställdhet innebär jämlikhet mellan
            olika kollektiv. Man kan alltså tala om jämställdhet mellan till
            exempel olika etniciteter eller, som jag i dag, mellan de utan
            och de med funktionsnedsättningar, och jag gör det samtidigt ur
            ett könsperspektiv. Jag tror inte vi kan uppnå jämställdhet om
            vi inte har jämlikhet, och vice versa.
          </note>
          <note>
            Kvinnor med funktionsnedsättningar är långt ifrån jämställda
            eller jämlika i vårt samhälle. Ibland ser vi det väldigt tydligt
            och klart, men lika ofta är det dolt. Ojämställdhet och ojämlikhet
            består av många små nyanser som vi inte heller alltid är medvetna
            om. När alla dessa små nyanser läggs samman blir de tydliga, och
            det kan vi inte blunda för.
          </note>
          <note>
            Rapporter och undersökningar har visat att ett flertal myndigheter,
            stat, landsting och kommuner bemöter och bedömer kvinnor och män
            på olika sätt. Olika bedömningssätt förekommer också när det gäller
            de som inte har och de som har skador eller sjukdomar som medför
            olika funktionsnedsättningar. Ja, det är ju inte bara myndigheter
            utan även arbetsgivare, föreningar och omvärlden, alltså vi människor,
            som brister.
          </note>
          <note>
            De mest utsatta är kvinnor med funktionsnedsättningar, och speciellt
            kvinnor vars funktionsnedsättning medför att de inte kan tala
            för sig eller ta för sig av egen kraft.
          </note>
          <note>
            Könsstereotypt bemötande och tänkande gör tyvärr att jag ifrågasätter
            om vi kan säkra att kvinnor med funktionsnedsättningar beviljas
            bistånd på lika villkor eller ens om de är lika inför lagen. Vi
            kan ta biståndsbedömningar när det gäller ADL, hemtjänst och så
            vidare som exempel. Det verkar ibland som om vårdare, utredare,
            biståndsbedömare och rättsinstanser utgår från en förlegad, snedvriden
            syn där mannen är familjeförsörjare och kvinnan ska sköta barn
            och hem, städa, tvätta med mera. I det sammanhanget kan ju en
            man bedömas ha större omsorgsbehov än en kvinna. Det är inte rätt
            gentemot kvinnan, och det är inte heller rätt att vi gör män med
            funktionshinder mer nedsatta än funktionsnedsättningen i sig.
          </note>
          <note>
            Samma sak är det när det gäller att uppmärksamma hur kvinnan
            som lever med en funktionsnedsatt i familjen har det. Kvinnor
            kan utnyttjas på olika sätt. Hur många härdar inte ut för att
            den ekonomiska situationen låser fast dem vid en förvärvsarbetande
            partner?
          </note>
          <note>
            Hur uppmärksammar vi hur kvinnan har det som vårdtagare i ett
            äldreboende eller hur det fungerar med den personliga assistansen?
            Forskning visar att kvinnor med funktionsnedsättningar är mer
            utsatta för förnedrande bemötande, förtryck och ibland även våld
            av anhöriga och vårdgivare. Speciellt utsatta är kvinnor med intellektuella
            svårigheter, de som inte kan berätta eller de vars berättelser
            avfärdas som vilda fantasier.
          </note>
          <note>
            Jag vet att det pågår en hel del. För cirka två år sedan sjösattes
            en plattform som innebar att kommuner och landsting fick medel
            för att kvalitetssäkra att deras verksamheter var likvärdiga.
            Jag undrar hur det har gått med uppföljningen. Har den gett någon
            effekt?
          </note>
          <note>
            Socialstyrelsens utbildningsmaterial Sällan sedda riktar sig
            speciellt till dem som kommer i kontakt med våld i nära relationer.
            Det är bra med utbildning på detta område, men räcker det?
          </note>
          <note>
            Det är viktigt att det finns en klarsyn och ett medvetande hos
            myndigheter och organisationer, ja, hos oss alla, som möter kvinnor
            med funktionsnedsättning. Samhället måste ha modet att se i stället
            för att blunda. Vi måste våga ställa de rätta frågorna utan att
            vara rädda för de obehagliga svaren. Framför allt måste vi ha
            kraften att agera.
          </note>
          <note>
            Herr talman! Jag tycker inte att regeringen sovit helt i de här
            frågorna, men jag efterlyser mer energi och handlingskraft. För
            varje dag som vi inte kommer närmare att utrota denna brist på
            jämlikhet och jämställdhet förnedras ett antal kvinnor med funktionshinder,
            och det är inte acceptabelt.
          </note>
          <note type="speaker">
            Anf. 343 GUNILLA SVANTORP (S):
          </note>
          <note>
            Herr talman! Jag tänker prata lite grann om jämställdhet i utbildningssektorn.
            I skolan finns, och har länge funnits, betydande skillnader i
            prestationer och upplevelser mellan grupperna flickor och pojkar.
            Om jämställdhetsarbetet i skolan ska bli effektivt måste det bedrivas
            kontinuerligt och inte i projekt som varar en begränsad tid, varken
            nationellt eller på den enskilda skolan. Jämställdhetsarbetet
            i skolan måste bedrivas enligt principen om jämställdhetsintegrering.
          </note>
          <note>
            Det finns ett stort behov av att förstärka den del av jämställdhetsarbetet
            som handlar om ämnesstoffet och ämnesdidaktiken. När Delegationen
            för jämställdhet i skolan lade fram en av sina delrapporter 2010
            hade man granskat fyra läroböcker i historia. I den granskningen
            redovisade man att det fanns 62 namngivna kvinnor i de fyra böckerna
            och 930 män. Om skolan via läroböckerna och undervisningen ger
            en så enkönad bild av exempelvis historien har vi problem som
            vi måste göra någonting åt.
          </note>
          <note>
            Programvalen till gymnasiet är könsstereotypa, och det gäller
            särskilt valen till de yrkesförberedande programmen. Morgondagens
            samhälle möter också andra utmaningar än dagens, och jag tycker
            att det är synd att regeringen inte har valt att se över programstrukturen
            utifrån detta. Man borde se på nya inriktningar som måhända kan
            attrahera både unga kvinnor och män och som kan vara ett bra sätt
            få till otraditionella val som ökar jämställdheten. Det skulle
            till exempel kunna röra sig om utbildningar som innehåller både
            vård och teknik eller som kombinerar bygg och arkitektur. Det
            skulle inte bara göra gymnasieskolan mer modern, utan det skulle
            också stärka jämställdheten och minska risken att vi går miste
            om enskilda personers engagemang och förmågor på grund av att
            traditionella strukturer påverkar valet av inriktning.
          </note>
          <note>
            I dag domineras yrkesprogrammen av män, och de yrkesprogrammen
            har fler och tydligare yrkesutgångar än program där de flesta
            studerande är kvinnor. Det är någonting som man måste ta tag i.
            Alla yrkesprogram måste ha tydliga yrkesutgångar.
          </note>
          <note>
            Utvecklingen mot en jämställd akademi går alltför långsamt.
          </note>
          <note>
            Vi socialdemokrater vill därför kraftigt förstärka arbetet för
            en mer jämställd akademi där såväl kvinnors som mäns kompetens
            tas till vara. Kvinnor är i majoritet bland studenterna och har
            varit så sedan 70-talet, men deras andel minskar successivt ju
            högre upp man kommer i den akademiska hierarkin. Andelen professorer
            som är kvinnor är bara 23 procent. Fortfarande är chansen att
            bli professor markant mycket större för doktorer som är män, och
            professorer som är kvinnor utnämns generellt sett betydligt senare
            under sin akademiska karriär. Ökningstakten sedan 1995 har varit
            1 procentenhet per år. Med den hastigheten kommer det att ta nästan
            tre decennier innan vi når en numerärt jämställd professorskår.
            Det håller inte.
          </note>
          <note>
            Inom teknik och naturvetenskap pekar prognoser rent av på att
            andelen professorer som är kvinnor riskerar att minska. Inte ens
            hälften av högskolorna och universiteten har som mål att minst
            40 procent av de professorer som rekryteras ska vara kvinnor.
          </note>
          <note>
            Vi socialdemokrater anser också att en jämställdhetsbonus bör
            införas inom ramen för resurstilldelningssystemet. Bonus bör utgå
            till lärosäten där jämställdheten, både kvantitativt och kvalitativt
            sett, efter systematisk utvärdering bedöms vara god eller har
            förbättrats.
          </note>
          <note>
            Slutligen, herr talman, räcker det inte med att prata om hur
            viktigt det är att vårt samhälle är jämställt. Vi som har fått
            förmånen att ha politiska uppdrag på olika nivåer måste också
            sätta upp konkreta mål för hur vi ska nå till det tillstånd där
            män och kvinnor behandlas som människor och inte som olika kön,
            och vi måste hela tiden efterfråga resultaten av de mål som vi
            har satt upp. Sverige kan betydligt bättre än det vi ser just
            nu.
          </note>
          <note type="speaker">
            Anf. 344 PHIA ANDERSSON (S):
          </note>
          <note>
            Herr talman! Vi började den här debatten kl. 15 i eftermiddags.
            Det är snart sju timmar sedan, så vi är allihop nu sju timmar
            närmare pension än vad vi var när vi började. Därför tänkte jag
            prata om kvinnors pensioner.
          </note>
          <note>
            Kvinnors pensioner kommer alltid att spegla hur jämställdheten
            har sett ut i landet över tid. De är det kvitto vi får på hur
            duktiga vi har varit på att flytta fram positionerna. Vi tror
            att de så kallade fattigpensionärerna är på väg att fasas ut och
            att de kommer att försvinna helt då allt fler kvinnor förvärvsarbetar.
            Men Sten-Gunnar Hedin, förbundsordförande för Riksförbundet Pensionärsgemenskap
            och Sam Sandberg, förbundsordförande för Svenska Kommunalpensionärernas
            Förbund, visar på en helt annan bild av verkligheten i sin rapport
            Kvinnor och pensionen som gavs ut i maj i år. Där varnar man för
            att allt fler kommer att bli garantipensionärer, precis som vi
            i dag har enats om är fallet.
          </note>
          <note>
            Trots alla jämställdhetsdebatter är inkomstskillnaderna mellan
            män och kvinnor fortfarande stora. Kvinnor har lägre lön än män
            även om de har samma utbildning som männen, och så ser det ut
            i de flesta yrken. I yrken med låga löner är kvinnor klart överrepresenterade.
            Kvinnor tar fortfarande ut större delen av föräldraledigheten
            och arbetar fortfarande ofrivillig deltid.
          </note>
          <note>
            Det är dessutom så att när man i kommuner gör snävare behovsbedömningar
            inom vård och omsorg på grund av bland annat ekonomin får kvinnor
            ofta ta ett större ansvar för omsorgen om sina gamla anhöriga
            och ibland till och med gå ned i arbetstid för att klara att ta
            över där samhället backar i sitt ansvar.
          </note>
          <note>
            Kvinnor har lägre pension och de har en lägre pensionsförmögenhet
            än vad män har. Den är ca 75 procent av männens. Det är dock en
            ökning sedan slutet av 90-talet. Glappet har minskat något. Den
            stora ökningen av kvinnornas andel av pensionen hänger ihop med
            en ökning av garantipensionen vid det nya pensionssystemets införande.
            Men samtidigt blev garantipensionen beskattningsbar, vilket den
            inte var i det gamla systemet. Ökningen av kvinnors andel av pensionen
            är alltså faktiskt inte så stor som den ser ut.
          </note>
          <note>
            Tjänstepensionen är ca 21 procent av pensionsinkomsterna i dag.
            Betydelsen av den ökar. För män är den i dag 25 procent och för
            kvinnor 16 procent. Denna skillnad ökar dessutom. Skillnaderna
            beloppsmässigt är ännu större. Genomsnittet för män är 60 000
            kronor per år och för kvinnor 30 000 kronor, alltså bara hälften.
          </note>
          <note>
            Det är välkänt att kvinnor sparar mer i pensionsförsäkringar
            än vad män gör, fast män sparar betydligt högre belopp än kvinnor.
            När man blir pensionär och tar ut sin privata pensionsförsäkring
            räknas den som pensionsinkomst och omfattas inte av jobbskatteavdraget.
            Man kan alltså fråga sig om det är en bra sparform för kvinnor
            som redan har små marginaler.
          </note>
          <note>
            Detta sammantaget visar att den garantipension som var tänkt
            att vara en övergång till att allt fler skulle få en inkomstpension
            blir permanent och ökar. Tyvärr visar arbetslivets villkor för
            kvinnor att man kommer att vara beroende av garantipensioner under
            en lång tid. Vi fasar in en ny generation kvinnor i att bli fattigpensionärer.
            Garantipensionen beräknas inte heller på samma sätt som inkomstpensionen,
            och den urholkas snabbare. Det innebär att många kvinnor som kommer
            att gå i pension får så dålig pension att de blir beroende av
            garantipensionen.
          </note>
          <note>
            Vi vill alla flytta fram positionerna, men vi måste ändå konstatera
            att vi har mycket kvar att göra på det här området. Alla de delar
            som jag har räknat upp här är bidragande orsaker till det kvitto
            vi får vad gäller kvinnors pensioner. Vi har mycket kvar att göra.
            Jag förstår att alla har ambitioner att flytta fram positionerna,
            och vi kan slå oss för bröstet och tycka att det vi har gjort
            är bra, men vi är långt ifrån färdiga.
          </note>
          <note type="speaker">
            Anf. 345 ISAK FROM (S):
          </note>
          <note>
            Herr talman! Jämställdheten är tvärsektoriell och berör alla
            politikområden. Jag tänker ägna min tid i talarstolen åt att prata
            om kultur och idrott.
          </note>
          <note>
            Malmö blev svenska mästarinnor i söndags. Stort grattis till
            Malmö! Det hade kanske varit ännu roligare om man hade gjort det
            med fler egna produkter, men om man nu ska byta namn till Rosengård
            FC kanske det blir bättre med det.
          </note>
          <note>
            I kväll spelar Sverige VM-kval mot Tyskland. Just nu leder Sverige
            med 2–1. Den 7–23 februari nästa år avgörs vinter-OS i Sotji i
            Ryssland. Då kan glädje och inspiration föras över till kommande
            generationer.
          </note>
          <note>
            Vi socialdemokrater menar att levande kultur och idrott och mångfald
            av röster i den offentliga debatten är viktigt för ett dynamiskt,
            demokratiskt och jämställt samhälle. Den socialdemokratiska kulturpolitiken
            tar sin utgångspunkt i vår tilltro till att alla människor ska
            ha rätt att ta del av och utöva kultur. Det ska vara lätt och
            tillgängligt att vara med i en idrottsförening eller en friluftsorganisation.
          </note>
          <note>
            Genom en prioritering av barn och unga och en satsning på integration,
            folkbildning och jämställdhet kan kulturen spira och spridas till
            fler. Aldrig förr har kultur och aktiv fritid spelat en större
            roll i människors liv än i dag. Att läsa en bok, höra en ny låt,
            lyssna på ett radioprogram eller se sina barn spela ett instrument
            eller spela en knattematch kl. 8 en söndagsmorgon kan stimulera
            till glädje och njutning men också provocera och engagera.
          </note>
          <note>
            Vi socialdemokrater ser kultur, idrott och friluftsliv som en
            viktig del av välfärden.
          </note>
          <note>
            Kulturens starka kraft kan bidra till att skapa ett rikare samhälle
            att leva i. Kulturen ger välmående, hälsa, spänning och upplevelser.
            Alla kan vittna om hur viktig idrotten är för integrationen och
            för jämställdheten.
          </note>
          <note>
            De ideella krafterna inom idrottsrörelsen gör ovärderliga insatser
            för att engagera och aktivera våra barn och unga. Den unika situationen
            ska vi utveckla och ta vara på. Därför vill vi värna idrotten
            som en del av vår gemensamma välfärd. Vid sidan av ett brett folkligt
            engagemang är samhällets stöd mycket betydelsefullt. Vi prioriterar
            därför samhällets stöd till idrotten och sätter det före stora
            skattesänkningar.
          </note>
          <note>
            Vi ser också med oro på de höjda avgifterna inom idrotten och
            vill motverka den nuvarande utvecklingen med sänkta bidrag till
            idrottsrörelsen som leder till ökade avgifter för idrottande och
            som stänger dörrar till idrottsligt engagemang.
          </note>
          <note>
            Därför har vi föreslagit ett handslag med föreningslivet och
            avser inleda en dialog med Riksidrottsförbundet och Svenskt Friluftsliv
            om hur vi kan stödja föreningslivet för att öka tillgängligheten
            och förbättra jämställdheten oavsett kön, etnicitet eller bostadsort.
            Det ska vägas mot att regeringens passivitet nu skapar sämre förutsättningar
            för elitidrotten som i sin tur kommer att ge färre goda förebilder.
          </note>
          <note>
            Den fritidscheck som regeringen nu lanserar som lösningen på
            problemet är ännu värre. Jag vill kalla det för att regeringen
            återinför allmosan. Den briljanta idén med fritidschecken, eller
            allmosan, går ut på att föräldrar som lever på existensminimum
            ska låna pengar från någon man känner eller kanske ta ett sms-lån
            för att betala avgiften till idrottsföreningen. Sedan ska barnet
            be om ett kvitto. Man ska svälja stoltheten som förälder och med
            mössan i hand gå till socialen och utredas för om det är möjligt
            att få ut avgiften mot uppvisat kvitto.
          </note>
          <note>
            Den borgerliga allmosepolitiken liknar vinterkräksjuka som på
            effektivast möjliga sätt måste städas ut så fort som möjligt.
            Därför sätter vi stora satsningar före skattesänkningar. Det ska
            vara billigt, lätt och tillgängligt, och alla ska känna sig välkomna.
          </note>
          <note>
            Vi socialdemokrater satsar hårt på att skapa likvärdiga förutsättningar
            för pojkar och flickor inom idrotten. Vi vill verka för lika möjligheter
            för tjejer och killar att utöva idrott. Orättvis resursfördelning
            missgynnar flickor och deras idrottsaktiviteter. Det måste upphöra.
            Sju av tio pojkar och flickor tränar idrott upp till 15 års ålder.
            I de övre tonåren sjunker det organiserade idrottandet för flickor.
            Där grundläggs skilda idrottsvanor mellan könen. Kvinnor motionerar
            mer än män men idrottar i organiserad form i mindre utsträckning
            än män.
          </note>
          <note>
            Tillgången till träningslokaler är därför viktig. I dagsläget
            domineras tillgången till träningslokaler av pojkar. Det är viktigt
            att flickor och kvinnor inte missgynnas när de offentliga resurserna
            till idrotten fördelas inom idrottsrörelsen. Vi ser ett utanförskap
            växa sig allt starkare. Därför vill vi socialdemokrater ta krafttag
            för att få ordning på situationen inom idrottsrörelsen. För att
            se till att barn och ungdomar får bättre möjligheter till lägre
            avgifter och bättre möjligheter till likvärdigt deltagande i idrott
            och friluftsverksamhet föreslår vi därför en satsning på 350 miljoner
            till föreningslivet.
          </note>
          <note>
            De stora skattesänkningarna har urholkat de gemensamma finanserna.
            Det leder till att vi får sämre möjligheter i idrottslivet. Idrottsklubbarna
            är en central och viktig fråga för fler än bara svensk idrott.
          </note>
          <note type="speaker">
            Anf. 346 JENNY PETERSSON (M) replik:
          </note>
          <note>
            Herr talman! Jag hade inte tänkt gå upp i debatten som var väldigt
            intressant. Idrott och kultur är värt att lyssna på.
          </note>
          <note>
            Min fråga handlar om de stora skattesänkningar som Isak From
            säger att regeringen gör och som Isak From och Socialdemokraterna
            står bakom till viss del. Isak From kan ta tillfället i akt och
            förklara hur det är med det femte jobbskatteavdraget. Ska det
            bara tas bort fram till årsskiftet för att sedan gälla? Hur ligger
            det till när det gäller det femte jobbskatteavdraget?
          </note>
          <note type="speaker">
            Anf. 347 ISAK FROM (S) replik:
          </note>
          <note>
            Herr talman! Oavsett om vi vill eller inte lever vi med en borgerlig
            regering. Vi lever med att vi har haft en borgerlig regering i
            snart åtta år. När den borgerliga regeringen tillträdde 2006 levde
            de med att de hade haft en socialdemokratisk regering. Efter valet
            2014 får vi möjlighet att förändra detta och börja återställa
            de orättvisor som den borgerliga regeringen har fört in i politiken.
          </note>
          <note>
            Vi kommer att använda kommande reformutrymme på ett annat sätt.
            Efter valet 2014 är det en ny finansperiod. Om vi hade haft möjligheten
            i dagsläget, 2013, och om vår politik vinner kammarens gillande
            när vi ska rösta om det kommer vi naturligtvis att avslå det femte
            jobbskatteavdraget.
          </note>
          <note type="speaker">
            Anf. 348 JENNY PETERSSON (M) replik:
          </note>
          <note>
            Herr talman! Nyckeln till ett Sverige som håller ihop är att
            flera är i arbete. I dag ser vi att vi har fler i arbete än tidigare.
            Vi har gått igenom kriser, och vi har sluppit dra ned i välfärden.
            Medlet för att uppnå detta är genom arbetslinjen.
          </note>
          <note>
            Jag förstår dock inte Isak Froms resonemang. Ni säger nej till
            jobbskatteavdraget fram till årsskiftet – det är svårt att få
            ihop detta – och sedan ändrar ni er vid årsskiftet och tar tillbaka
            det, och sedan ska ni ändra er i valet 2014 igen. Ni ändrar er
            tre gånger. Hur ska det vara?
          </note>
          <note type="speaker">
            Anf. 349 ISAK FROM (S) replik:
          </note>
          <note>
            Herr talman! Vi lever också med en skenande arbetslöshet, och
            arbetslösheten är som bekant inte Moderaternas vassaste kniv i
            lådan. Vi vill åtgärda det. Vi vill arbeta och lägga våra pengar
            på jobbskapande åtgärder.
          </note>
          <note>
            För att återgå till mitt anförande innebär neddragningarna inom
            idrottssektorn att Riksidrottsförbundet förmodligen kommer att
            behöva varsla många tjänstemän. Det kommer att innebära att vi
            får sämre möjligheter till förebilder, och det blir sämre möjligheter
            för unga. Det är den verklighet vi står inför.
          </note>
          <note type="speaker">
            Anf. 350 KERSTIN HAGLÖ (S):
          </note>
          <note>
            Herr talman! I denna sena kväll hade jag tänkt att vi skulle
            lyfta blicken och ge oss ut i Europa. Jag ställer frågan: Behövs
            jämställdhet i Europa? Svaret på den frågan är från oss socialdemokrater
            ett rungande ja. Folken i Europa rör sig mer och mer över gränserna,
            och vi behöver gemensamma spelregler vad gäller barnomsorg, föräldraledighet,
            lika lön för lika arbete, arbetsrättsliga frågor, arbete, utbildning,
            ja vi kan räkna upp hur många frågor som helst där vi måste gå
            hand i hand.
          </note>
          <note>
            Det är helt orimligt att tro att vi ska kunna begränsa jämställdheten
            till den nationella arenan i det Europa vi befinner oss i just
            nu. Därför är jämställdheten i Europa viktig, inte bara i sig
            utan också utifrån bland annat ett rättighetsperspektiv. Kvinnor
            diskrimineras överallt. Patriarkala strukturer finns i hela EU.
            Samtidigt påverkar jämställdhetssituationen i övriga EU även oss
            i Sverige. Men vi har möjlighet att driva på och ta ansvar i dessa
            frågor. Som det ser ut nu står jämställdhetsarbetet och stampar.
            Det har hamnat långt ned på dagordningen i EU, och även i Sverige
            kan vi socialdemokrater uppleva att det är så.
          </note>
          <note>
            Visst ser vi att majoriteten av EU-länderna styrs av högerregeringar.
            Det märks tydligt i jämställdhetsarbetet. Rejäla satsningar på
            jämställdhet mellan kvinnor och män har uteblivit de senaste åren
            på EU-nivå. De svenska Moderaterna har röstat emot många resolutioner
            och betänkanden som just utskottet för kvinnors rättigheter och
            jämställdhet mellan kvinnor och män i Europaparlamentet har drivit
            på. Kvotering är en sådan fråga, vilket jag tog upp i ett tidigare
            replikskifte. Jag hoppas att statsrådet inte håller fast vid det
            som en principiell fråga utan ser det som en viktig jämställdhetsfråga.
          </note>
          <note>
            Representationen är nämligen inte bra, och den har inte blivit
            bättre, i de börsnoterade företagen. Tvärtom visar AP-fondens
            kvinnoindex beträffande jämställdheten att representationen för
            kvinnors del har försämrats i börsnoterade företag. Om vi tittar
            på det indexet ser vi att det skulle ta 31 år innan vi nådde upp
            till andelen 50 procent kvinnor i styrelser. Därför är det viktigt
            att vi är med i EU och driver på. Jag högaktar de länder som gått
            före och lagstiftat om detta. Det är Frankrike, Italien, Belgien,
            Spanien och Nederländerna, och Tyskland har nu beslutat om obligatorisk
            kvotering. Jag tycker att det är kloka länder.
          </note>
          <note>
            Vi måste gå före. Sverige har ofta setts som det goda exemplet
            när det kommit till reformer om jämställdhet. Vi har vår föräldraförsäkring,
            barnomsorg, rätt till fri abort, samkönade äktenskap och adoption
            och allt detta. Det finns goda argument för att vi ska fortsätta
            att vara det goda exemplet. Tyvärr har Sverige rasat i jämställdhetsrankningen.
            Global Gender Gap Reports index visar att vi år 2006 var nummer
            ett på listan. Då rankades Sverige som nummer ett. I dag har vi
            före oss Island och våra grannländer Finland och Norge. Vi ligger
            alltså på fjärde plats. Det är därför dags att vi fortsätter att
            agera, och det arbete vi gör i EU är viktigt. Om vi får ett jämställt
            Europa är det något som också berör oss i Sverige.
          </note>
          <note>
            J i jämställdhet är bättre än J i jobbskatteavdrag.
          </note>
          <note type="speaker">
            Anf. 351 Statsrådet MARIA ARNHOLM (FP) replik:
          </note>
          <note>
            Herr talman! Jag delar helt och hållet Kerstin Haglös engagemang
            för att vi ska jobba för ett mer jämställt Europa. Jag vill bara
            påpeka några saker.
          </note>
          <note>
            När det gäller rankningen tror jag att vi av sex globala jämställdhetsrankningar
            ligger etta på alla utom en. Vi har fallit i den som nämndes,
            och det finns ett skäl till det, nämligen att det kommit in ett
            parti i riksdagens kammare, Sverigedemokraterna, som för övrigt
            inte är representerade i den här debatten. De har dragit ned snittet
            på kvinnoandelen i vårt parlament.
          </note>
          <note>
            När det gäller kvotering till bolagens styrelser har vi riksdagens
            uppdrag att motarbeta detta eftersom Sveriges riksdag anser att
            det strider mot subsidiariteten. Och för att behålla principerna
            vill jag fråga: Tycker Kerstin Haglö att Sveriges riksdag också
            ska lagstifta om andelen kvinnor i fackföreningarnas styrelser?
          </note>
          <note type="speaker">
            Anf. 352 KERSTIN HAGLÖ (S) replik:
          </note>
          <note>
            Herr talman! I så fall vill jag fråga statsrådet: Är min uppgift
            då fel, att vi fallit från steg ett på indexet till steg fyra?
            Är det jag sade fel, att Island, Norge och Finland ligger före?
            Det var det jag påstod i mitt anförande, och nu gör statsrådet
            en kullerbytta av det, tycker jag. Har jag missuppfattat att vi
            i dag ligger på fjärde plats när vi var rankade som nummer ett
            år 2006? Man använde samma mått då som i dag.
          </note>
          <note>
            När det gäller frågan om kvotering tycker jag inte att jag fått
            något direkt svar på min fråga. Statsrådet har suttit i kammaren
            under vår fem timmar långa debatt, och jag tycker inte att vi
            fått något egentligt svar på varför statsrådet direkt säger att
            frågan om kvotering är principiell medan vi säger att det är en
            jämställdhetsfråga.
          </note>
          <note type="speaker">
            Anf. 353 Statsrådet MARIA ARNHOLM (FP) replik:
          </note>
          <note>
            Herr talman! Orden forsar ur mig så jag förstår om jag blir otydlig.
            Kerstin Haglö har helt rätt i att vi sjunkit i den rankningen.
            Det beror på att en av de saker som rankas är andelen kvinnor
            i parlamentet. Det är på den enda punkten Sverige har blivit sämre,
            och det beror på att Sverigedemokraterna har så få kvinnor i parlamentet.
          </note>
          <note>
            Jag blev jätteorolig när jag såg rankningen, men när man går
            in och kontrollerar ser man att det beror just på det. Då kan
            vi också säga att det är signifikativt, och att vi saknat Sverigedemokraterna
            i denna i övrigt väldigt intressanta och givande debatt.
          </note>
          <note type="speaker">
            Anf. 354 KERSTIN HAGLÖ (S) replik:
          </note>
          <note>
            Herr talman! Det stämmer att det är en del av anledningen, men
            det är många andra viktiga frågor som också rankas. Det handlar
            om tillgången till hälso- och sjukvård, tillgången till utbildning
            och arbete, den jämställda ekonomiska situationen, som ju också
            rankas. Jag kan inte tänka mig att endast en av dessa faktorer
            gjort att vi fallit ned till fjärde plats. Jag ska kontrollera
            om det är som statsrådet påstår, men när jag läst det har jag
            inte kunnat tolka det så.
          </note>
          <note>
            Låt mig avslutningsvis tacka för debatten i kväll.
          </note>
          <note>
            2 § Ansökan om ledighet
          </note>
          <note>
            Andre vice talmannen meddelade att Eliza Roszkowska Öberg (M)
            ansökt om ledighet under tiden den 1 november 2013–28 februari
            2014.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Anna Rheyneuclaudes Kihlman
            (M) skulle tjänstgöra som ersättare för Eliza Roszkowska Öberg.
          </note>
          <note>
            3 § Meddelande om frågestund
          </note>
          <note>
            Andre vice talmannen meddelade att vid frågestunden torsdagen
            den 17 oktober kl. 14.00 skulle följande statsråd närvara:
          </note>
          <note>
            Socialminister Göran Hägglund (KD), kultur- och idrottsminister
            Lena Adelsohn Liljeroth (M), statsrådet Stefan Attefall (KD),
            miljöminister Lena Ek (C) och statsrådet Maria Arnholm (FP).
          </note>
          <note>
            4 § Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2013/14:1 för
            torsdagen den 19 september i ärende om subsidiaritetsprövning
            av EU-förslag inkommit från näringsutskottet.
          </note>
          <note>
            5 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:18
          </note>
          <note>
            Interpellation 2013/14:18 Granskning av biståndet
          </note>
          <note>
            Interpellationen kommer att besvaras tisdagen den 5 november
            2013.
          </note>
          <note>
            Skälet till dröjsmålet är resa och andra inplanerade åtaganden.
          </note>
          <note>
            Fredrik Jörgensen
          </note>
          <note>
            Interpellation 2013/14:31
          </note>
          <note>
            Interpellation 2013/14:31 Bostadsproblematiken i Stockholm
          </note>
          <note>
            Interpellationen kommer att besvaras den 12 november 2013.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            6 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 2 december
          </note>
          <note>
            7 § Ärende för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            8 § Bordläggning
          </note>
          <note>
            Följande dokument anmäldes och bordlades:
          </note>
          <note>
            9 § Anmälan om interpellation
          </note>
          <note>
            Följande interpellation hade framställts:
          </note>
          <note>
            den 15 oktober
          </note>
          <note>
            Monica Green
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 22 oktober.
          </note>
          <note>
            10 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 oktober
          </note>
          <note>
            Jens Holm
          </note>
          <note>
            Kent Ekeroth
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 22 oktober.
          </note>
          <note>
            11 § Anmälan om skriftliga svar på frågor
          </note>
          <note>
            Skriftliga svar på följande frågor hade inkommit:
          </note>
          <note>
            den 14 oktober
          </note>
          <note>
            Fredrik Malm
          </note>
          <note>
            Amineh Kakabaveh
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 22 oktober.
          </note>
          <note>
            12 § Kammaren åtskildes kl. 22.07.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
