<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--78</head>
          <docDate when="2013-03-05">2013-03-05</docDate>
        </div>
      </front>
      <body>
        <div>
          <note n="a8cd270b">
            ﻿
          </note>
          <note n="a4404d76">
            Riksdagens protokoll
          </note>
          <note n="0878abf6">
            2013/14:78
          </note>
          <note type="date" n="3327ffbf">
            Onsdagen den 5 mars
          </note>
          <note n="c446d988">
            Kl. 09:00 - 21:11
          </note>
          <note n="b3629344">
            1 § Justering av protokoll
          </note>
          <note n="a862418d">
            Protokollet för den 27 februari justerades.
          </note>
          <note n="c43c3b76">
            2 § Meddelande om frågestund
          </note>
          <note n="ed0c1642">
            Talmannen meddelade att vid frågestunden torsdagen den 6 mars
            kl. 14.00 skulle följande statsråd närvara:
          </note>
          <note n="e846db34">
            Statsrådet Peter Norman (M), landsbygdsminister Eskil Erlandsson
            (C), statsrådet Ulf Kristersson (M), statsrådet Erik Ullenhag
            (FP) och arbetsmarknadsminister Elisabeth Svantesson (M).
          </note>
          <note n="eb9b735c">
            3 § Anmälan om uppteckningar vid EU-nämndens sammanträden
          </note>
          <note n="60ea4b37">
            Talmannen anmälde att uppteckningar från EU-nämndens sammanträde
            fredagen den 14 februari hade kommit in.
          </note>
          <note n="b8ebc706">
            4 § Anmälan om fördröjt svar på interpellation
          </note>
          <note n="8789afdb">
            Följande skrivelse hade kommit in:
          </note>
          <note n="6e40aad1">
            Interpellation 2013/14:315
          </note>
          <note n="b16198d2">
            Interpellation 2013/14:315 Kvinnors rätt till sin egen kropp
          </note>
          <note n="7e6919ba">
            Frågan kommer att besvaras tisdagen den 8 april 2014.
          </note>
          <note n="79ff3c7c">
            Skälet till dröjsmålet är redan inplanerade engagemang.
          </note>
          <note n="7bb611d3">
            Marianne Jenryd
          </note>
          <note n="a41a2148">
            5 § Ärenden för hänvisning till utskott
          </note>
          <note n="3c855c9c">
            Följande dokument hänvisades till utskott:
          </note>
          <note n="5d01c243">
            6 § Ärenden för förnyad bordläggning
          </note>
          <note n="db57ff8c">
            Följande dokument bordlades för andra gången:
          </note>
          <note n="526c4fdf">
            7 § Ökad insyn i partiers och valkandidaters finansiering
          </note>
          <note type="speaker" n="52936a2f">
            Anf. 1 JONAS ÅKERLUND (SD):
          </note>
          <u who="Q6255280" xml:id="i-b8d41d3aa3b3d56e-0" n="ba41d4db">
            <seg n="cf69e01a">
              Herr talman! När vi nu debatterar KU35 Ökad insyn i partiers
              och valkandidaters finansiering tror jag att vi alla kan vara
              överens om att politik inte ska vara till salu. Om någon vill
              köpa sig politik ska köparens identitet åtminstone vara välkänd.
            </seg>
            <seg n="276daca6">
              När vi jämför vår situation med många andra länders har vi den
              lyckliga omständigheten att svenska riksdagspartier inte är beroende
              av gåvor. Vi har ett stöd som gör att man utan vidare kan fullgöra
              väljarnas uppdrag inom ramen för det bidragssystem vi har. Det
              leder till att frågan om gåvor kommer i en något annan dager än
              på andra håll.
            </seg>
            <seg n="39e02379">
              Gigantiska ekonomiska muskler medför inte nödvändigtvis att de
              politiska musklerna är lika gigantiska. Därför tycker vi att det
              är ganska märkligt att en person som vill stödja det parti han
              tror på ska låta sig åsiktsregistreras om han exempelvis vill
              ge 23 000 kronor. Det är nämligen det som blir följden.
            </seg>
            <seg n="5b3e3b01">
              Charles de Gaulle sade vid ett tillfälle att i politiken räknas
              aldrig avsikterna bara resultatet. Vilka avsikterna än var, eller
              uppges vara, i den här frågan blir resultatet en åsiktsregistrering,
              om man inte gör som man tvingas göra i en del andra länder och
              på något sätt försöker kringgå det. Men vi tycker att det är ovärdigt.
              På den här punkten menar vi att rätten att slippa åsiktsregistrering
              samtidigt som man bibehåller rätten att få stödja det man tror
              på bör vara kvar.
            </seg>
            <seg n="5e565a14">
              Jag yrkar bifall till vår reservation 2 på den här punkten.
            </seg>
            <seg n="82b4cf18">
              Vi har även en annan reservation som gäller punkt 6 Partistödslagen
              och anonyma bidrag.
            </seg>
            <seg n="2220485d">
              Lagrådet fick yttra sig i frågan, och Lagrådets yttrande föranleder
              kanske en och annan kommentar. När det gäller de anonyma bidragen
              skriver de: Någon särskild beloppsgräns finns inte i det förslag
              som konstitutionsutskottet nu har remitterat. Även enstaka anonyma
              bidrag på blygsamma belopp innebär att det parti som har tagit
              emot bidraget saknar all rätt till partistöd och kanslistöd. Förslaget
              har handlagts inom konstitutionsutskottet med anledning av en
              motion. Det har inte hämtats in några upplysningar eller yttranden
              från myndigheter, kommuner, sammanslutningar eller enskilda. Något
              förslag som liknar det nu aktuella har inte heller beretts i samband
              med regeringens lagstiftningsarbete. – – – Som tidigare nämnts
              kommer varje mottagande av ett anonymt bidrag att leda till att
              ingen del av stödet över huvud taget ska betalas till partiet.
              Det gäller alltså också helt obetydliga belopp och även sådana
              som inte betalas till partiet utan till exempel till enskild valkandidat.
              Det måste i detta sammanhang också observeras att stödet uppgår
              till för partierna betydande belopp. Stödets ändamål är att främja
              en väl fungerande opinionsbildning, och stödet har därmed avsetts
              utgöra en del av demokratins spelregler i vidsträcktaste mening.
              Även konsekvenserna i detta hänseende om ett parti går miste om
              stödet borde belysas.
            </seg>
            <seg n="e4acd3c3">
              Som vi ser det saknas här all proportionalitet mellan en avvikelse
              från regelverket och sanktionerna för det.
            </seg>
          </u>
          <note n="76647b2c">
            Av bland annat den anledningen yrkar jag bifall till vår reservation
            4.
          </note>
          <note type="speaker" n="512f5884">
            Anf. 2 MIA SYDOW MÖLLEBY (V):
          </note>
          <u who="Q4981668" xml:id="i-f6ffdd459c306670-0" n="614b239d">
            <seg n="8578c106">
              Herr talman! I dag debatterar vi som sagt betänkandet som behandlar
              regeringens proposition om ökad insyn i partiers och valkandidaters
              finansiering och de motioner som har väckts med anledning av den
              propositionen.
            </seg>
            <seg n="6e8ae67d">
              Jag vill börja med att säga att det är bra att det äntligen kommer
              ett förslag som reglerar hur partierna ska redovisa sina intäkter.
              Det är viktigt att människor kan se vilka ekonomiska intressen
              som finns bakom partierna. Öppenhet är det bästa sättet att förhindra
              korruption.
            </seg>
            <seg n="171aeb4b">
              I Sverige har vi – i alla fall vad man antar – inget större problem
              med korruption. Vi uppfattas som ett land där det faktiskt inte
              förekommer särskilt mycket. Vi har stöd till partier; man är inte
              helt beroende av anonyma bidrag. Men vi måste ha ett system som
              människor kan känna tillit till, att man har insyn och vet hur
              partierna finansieras. Vi har också under många år fått kritik
              i internationella sammanhang därför att vi inte har en reglering
              på området.
            </seg>
            <seg n="ed06cb48">
              Partierna ska enligt förslaget lämna redovisning till Kammarkollegiet
              som anger vilka intäkter man har haft på central nivå. Även intäkter
              som avser personvalskampanjer för kandidater som erhåller plats
              i riksdagen eller Europaparlamentet ska redovisas, och när det
              gäller bidrag från enskilda ska identiteten anges om bidraget
              överstiger ett halvt prisbasbelopp per år, det vill säga för närvarande
              22 200 kronor.
            </seg>
            <seg n="3e779cbb">
              Även om det här är en klar förbättring, eftersom det kommer en
              lagstiftning, saknas flera viktiga delar i regeringens lagförslag.
              Bland annat anges det i propositionen att det är intäkter för
              den politiska verksamheten som ska redovisas. Det anges även i
              lagen att det är på det sättet. Som politisk verksamhet räknas
              enligt regeringen inte verksamhet som saknar, eller har i det
              närmaste obefintliga, politiska inslag och där intäkterna inte
              används för att finansiera partiers politiska verksamhet, till
              exempel viss internationell biståndsverksamhet som partier bedriver
              eller annars kontrollerar.
            </seg>
            <seg n="30f24395">
              Lagrådet har haft synpunkter på det här, och regeringen hänvisar
              till en parlamentarisk kommitté som man aviserar att man ska tillsätta
              och uppger att den kommittén ska titta närmare på frågan om lagen
              ska gälla för all verksamhet som ett parti bedriver. Jag måste
              säga att jag tycker att det är att göra frågan lite väl krånglig.
              För mig är det en mycket märklig avgränsning. Själva grunden för
              ett partis existens handlar ju om politik. Hela verksamheten bygger
              på att man har en politisk idé, en politisk agenda och i viss
              mån vill förändra världen.
            </seg>
            <seg n="aff1ef42">
              Här anges till exempel att det kan vara när man är aktiv i andra
              länder och ägnar sig åt biståndsverksamhet. Men det är klart att
              man också kan ha för avsikt att påverka den politiska kontexten
              i det landet. Ett parti finns inte om det inte håller på med politik.
              I stället för att lägga frågan i en kommitté kan man helt sonika
              ta och stryka det lilla ordet politiska, så att lagen helt enkelt
              kräver att partierna ska redovisa hur de finansierar sin verksamhet.
              Hur svårt kan det vara? Därför yrkar jag bifall till reservation
              nr 1.
            </seg>
            <seg n="eed39bc5">
              Det är flera andra saker som regeringen vill begrava i en kommitté
              men som man i stället borde återkomma med förslag om ganska snart
              och som inte heller borde vara något större problem. Vi har här
              ett tydligt förslag om hur man ska redovisa intäkterna på central
              nivå. Det är klart att det går att göra en ganska enkel överföring
              på lokal och regional nivå. Det ville regeringen lägga i en kommitté
              som ska utreda frågan om redovisning på de nivåerna ytterligare.
              På samma sätt vill man återkomma med förslag om redovisning av
              intäkter till partiernas sidoorganisationer och lägga också det
              i en kommitté som vi ännu inte har sett.
            </seg>
            <seg n="18b4428e">
              När man inte ska redovisa på lokal och regional nivå kan det
              också fortsättningsvis lämnas stora summor pengar där som sedan
              kan vidarebefordras uppåt till den centrala nivån utan att det
              på något sätt registreras och redovisas varifrån de ekonomiska
              musklerna kommer. Det är förstås ett problem. Då blir det en lagstiftning
              som på ett sätt är tydlig men som lämnar ett stort hål.
            </seg>
            <seg n="ec02f102">
              Det är också rimligt att man reglerar att enskilda valkandidater
              som tar emot pengar för sin egen personkandidatur eller långsiktiga
              politiska verksamhet ska redovisa varifrån de får sina pengar.
              Därmed yrkar jag bifall till reservation nr 3.
            </seg>
            <seg n="c4586c43">
              En viktig motion som utskottet däremot har tillstyrkt handlar
              om anonyma bidrag. I lagen om insyn i partier anges att summan
              av anonyma bidrag ska redovisas. Men det är alltså fortfarande
              möjligt att ta emot stora summor pengar där det inte anges vem
              som är givare och lägga dem i potten för anonyma bidrag. Mindre
              summor från en bössa på ett bokbord eller liknande går in under
              den punkt där man redovisar intäkter från insamlingar, så det
              är reglerat där. Det gäller alltså inte en femtiolapp i en bössa.
              Det gäller en större pott som handlar om anonyma bidrag.
            </seg>
            <seg n="b44bcf72">
              Nu har vi i utskottet ett förslag på grundval av en tillstyrkt
              motion. Om man tar emot anonyma bidrag och inte vill redovisa
              dem, det vill säga inte anger vilka som har gett de större summorna
              pengar, ska man inte vara berättigad till statligt stöd. Det är
              alltså fortfarande fullt möjligt att ta emot anonyma bidrag om
              man vill det, men om man ska ha stöd av staten ska man också vara
              tydlig i sin redovisning om varifrån man får sina övriga intäkter
              och vilka intressen man i övrigt företräder. Det är ett mycket
              bra förslag, och det är bra att utskottet har ställt sig bakom
              det.
            </seg>
          </u>
          <note type="speaker" n="32752d50">
            Anf. 3 PETER ERIKSSON (MP):
          </note>
          <u who="Q470630" xml:id="i-0a1c568a88f95541-0" n="04ed8916">
            <seg n="63d642d0">
              Herr talman! Runt om i världen tyngs mängder av länder, folk
              och människor av korruption. Den förstör länder, förstör ekonomier,
              skadar samhällen, skadar tilliten mellan människor och mellan
              företag och omöjliggör fungerande bra samhällen. Dess bättre är
              korruption någonting som vi i Sverige behövt lida av i mindre
              utsträckning. Men erfarenheterna från andra länder som har drabbats
              i större utsträckning måste vi ändå försöka ta till oss.
            </seg>
            <seg n="4b4a2e4a">
              Efter lång tids kritik, dels från oss som har suttit i opposition,
              dels från internationella organ som Europarådets kontrollorgan
              mot korruption, Greco, får vi nu äntligen en lag som reglerar
              frågan om partiernas finansiering, ett område där det finns en
              betydande risk för korruption. I Sverige har vi i alla fall från
              majoriteten i riksdagen och de flesta partierna, framför allt
              de största partierna, tidigare nöjt oss med att vi haft en frivillig
              överenskommelse för att reglera det här och minska risken för
              att man ska kunna köpa politiska beslut. Men den frivilliga överenskommelsen
              är inte tillräcklig, har de internationella organ som jobbar med
              de här frågorna ansett. Sedan fyra år tillbaka är också majoriteten
              i riksdagen för en reglering. Åtminstone sedan augusti 2010 har
              det funnits en tydlig majoritet bland riksdagspartierna för en
              förändring.
            </seg>
            <seg n="7efdc2e3">
              Men regeringen har dragit benen efter sig, tycker jag. Det borde
              ha kommit ett förslag tidigare, och det borde ha kommit ett mer
              heltäckande förslag till riksdagen eftersom man haft relativt
              lång tid på sig. Men jag tänker inte orda så mycket mer om det.
              Jag tycker i alla fall att det är bra att vi har fått ett förslag
              till riksdagen, även om förslaget hade betydande brister. Det
              som kom för någon månad sedan var till exempel behäftat med så
              stora luckor att vi från oppositionen kände att vi måste överväga
              om vi över huvud taget kunde säga ja till det.
            </seg>
            <seg n="3b4b0220">
              Den lösning som vi ändå försökte ge oss på var att förbättra
              förslaget efter bästa förmåga. Därför lade vi fram motioner om
              att komplettera det förslag som regeringen lagt fram genom att
              föra in en reglering av anonyma bidrag, som väl var det område
              där vi ansåg att den största bristen fanns i regeringens förslag.
              Det har vi nu också fått stöd för. Jag får tacka regeringspartierna
              för att man har tillstyrkt detta, för det gör att vi nu kan besluta
              om ett förslag som jag tycker ser någorlunda ut.
            </seg>
            <seg n="e03a814b">
              Det finns fortfarande brister, men förslaget är någorlunda anständigt.
              Vi tar nu ett första steg för att reglera de här frågorna. Det
              gäller riksorganisationerna för partierna. Naturligtvis finns
              det en brist i att lokal- och regionavdelningar inte finns med,
              men å andra sidan är vi överens om att en utredning ska tillsättas
              för att fortsätta arbetet och successivt täppa till de luckor
              som finns kvar. Det finns ytterligare frågor kring till exempel
              sidoorganisationer som man kan behöva reglera. Jag är den förste
              att hålla med om att det här inte är ett särskilt lätt område
              att reglera. Det finns juridiska problem, och det kan finnas konflikter
              med grundlagen. När regeringen eller den utredning som ska tillsättas
              kommer med ett förslag hoppas jag att det är mer genomtänkt och
              kompletterat än de förslag som har kommit hittills.
            </seg>
            <seg n="e7ad9d68">
              Jag är ändå väldigt glad att vi har kunnat göra en komplettering
              i riksdagen. Hade det här slukhålet i regleringen funnits kvar
              i lagstiftningen tycker jag inte att man riktigt hade kunnat säga
              att vi gjort vårt bästa för att få till stånd en tydlig öppenhet
              i regleringen av partiernas finansiering. Anonyma bidrag ska inte
              vara ett sätt att komma runt den öppenhet som vi nu beslutar om.
              Nu blir det en tuff reglering på det området, får man säga. Deklarerar
              ett parti att det tar emot anonyma bidrag har det inte längre
              rätt att få partistöd från Partibidragsnämnden. Det handlar om
              ganska många miljoner kronor. Men vi tycker att det ändå är rimligt
              i det här fallet, eftersom det är ett val partierna gör.
            </seg>
            <seg n="4cf71a07">
              Om partierna tar emot ett anonymt bidrag i stället för att skicka
              tillbaka det till avsändaren eller lämna över det till, som vi
              föreslår, Allmänna arvsfonden är det ett val som partierna gör.
              Då får de också ta den konsekvensen att de inte längre har rätt
              till de statliga bidragen.
            </seg>
          </u>
          <note n="f9c13e1d">
            Jag vill med detta yrka bifall till konstitutionsutskottets förslag
            i betänkande KU35.
          </note>
          <note type="speaker" n="ec0528f9">
            Anf. 4 BILLY GUSTAFSSON (S):
          </note>
          <u who="Q3375152" xml:id="i-5370ed81fb85e94e-0" n="dbef1030">
            <seg n="878fa05c">
              Herr talman! Som redan har framgått behandlar vi nu regeringens
              proposition om bättre insyn i partiernas finansiering. I de inlägg
              som redan varit har vi fått en bild av vad det här rent tekniskt
              i olika delar innebär. Trots det, herr talman, skulle jag vilja
              göra några reflexioner och kommentarer.
            </seg>
            <seg n="6fa6f33e">
              Som jag upplever det skulle man kunna säga att processen har
              varit en lång dags färd mot natt för att få fram den här propositionen.
              Processen startade egentligen, kan man säga, med att vi i konstitutionsutskottet
              hösten 2011, åtminstone de flesta partier, var överens om att
              ge partisekreterarna i uppdrag att ta fram ett förslag till en
              reglering som gick längre än den frivilliga överenskommelse som
              fanns vid den tiden.
            </seg>
            <seg n="754df691">
              Jag tycker att beredningsprocessen efter det har präglats av
              senfärdighet på ett sätt som får åtminstone mig att känna: Fanns
              det en uppriktig vilja att hitta en reglering av de här frågorna?
              Upplevelsen att jag är tveksam till att man verkligen ville det
              förstärks när jag till min häpnad konstaterar att i förslaget
              saknas den viktigaste frågan, nämligen förbud mot anonyma bidrag.
            </seg>
            <seg n="4248778a">
              Det gjorde att vi tillsammans med Miljöpartiet och Vänsterpartiet
              resonerade så här: Om vi bara säger ja till propositionen har
              vi inte fört frågorna speciellt långt framåt. Då tänkte vi: Kan
              vi ta fram ett förslag som är möjligt även för allianspartierna
              att acceptera? Och då kom vi med det förslag som de som gjort
              inlägg här före mig har redovisat och berättat om. Det är att
              om man tar emot ett anonymt bidrag förverkar man sin rätt att
              få ett statligt partistöd.
            </seg>
            <seg n="c83eff04">
              Jag tycker att det är jättekul och glädjande att ni representanter
              för allianspartierna som sitter här framför mig sade: Okej, vi
              är beredda att gå med på det. Ni ska inte uppfatta att jag är
              elak mot er när jag upplever det som att det lite grann fanns
              ett stråk av omvändelse under galgen när ni gjorde det. Men jag
              är tacksam för att ni gjorde det. Hade ni inte gjort det hade
              denna fråga över huvud taget inte flyttats framåt.
            </seg>
            <seg n="fbe6128f">
              Man ska väl också vara klar över att det förslag som riksdagen
              förhoppningsvis ställer sig bakom – det finns en majoritet i utskottet
              för det – är ett steg på väg, som vi ser det, men det är inte
              att nå målet. Därför tycker jag att det är oerhört viktigt att
              regeringen fullföljer sin aviserade avsikt att tillsätta en parlamentarisk
              kommitté för att klara ut de fortfarande obesvarade frågorna.
            </seg>
            <seg n="03d6fb68">
              Herr talman! Inför det arbetet skulle jag vilja – och det kan
              låta lite påfluget – skicka med ett par synpunkter på vad jag
              tycker att den här kommittén skulle behöva ta fram förslag om.
            </seg>
            <seg n="981eb355">
              För det första vill jag göra det tydligt att Socialdemokraternas
              uppfattning och utgångspunkt är att anonyma bidrag i framtiden
              inte ska vara möjliga. Det ska finnas en lagstiftning som förbjuder
              anonyma bidrag. Det tycker vi inte minst av demokratiska skäl.
            </seg>
            <seg n="bafdacda">
              Som Peter Eriksson och andra har beskrivit har vi fått kritik
              från bland annat Greco. För mig har det viktiga varit att det
              är en demokratisk dimension. När ni som nu sitter uppe på läktaren
              ska bestämma er för vilket parti ni ska rösta på är det väl högst
              rimligt att ni vet vilka ekonomiska och andra intressen som finns
              bakom det parti som ni vill rösta på när ni till exempel står
              och väljer mellan två partier. Att inte veta vilket intresse jag
              röstar på är för mig en brist i demokratin.
            </seg>
            <seg n="c8b35bd6">
              För det andra: Även om vi tar ett steg i rätt riktning har det
              redan i medierna, och jag tror att Mia tog upp det, sagts att
              det går för den som inte vill acceptera andemeningen i förslaget
              att runda det. Därför är det oerhört viktigt och avgörande, för
              att vi ska få det till heltäckande tillsammans med förbud mot
              anonyma bidrag, att vi får in även partiernas lokala och regionala
              nivåer i en framtida lagstiftning.
            </seg>
            <seg n="969f9dfe">
              I det sammanhanget skulle jag vilja göra medskicket att det är
              viktigt att kommittén faktiskt tittar på om det kommer att leda
              till administrativa kostnader, andra utgifter och pålagor för
              partierna för att få fram en relevant och fungerande redovisning
              på lokal och regional nivå. Om det uppstår sådant tycker jag att
              det är rimligt att man tittar på vilket ansvar staten i så fall
              ska ta för ökade kostnader för att hantera det hela.
            </seg>
            <seg n="954ce07b">
              Slutligen skulle jag bara vilja nämna för mina kolleger här och
              som ett medskick till kommittén att jag har tagit del av en statsvetenskaplig
              uppsats av Magnus Hagevi. Han beskriver där hur fyra decenniers
              partistöd har fungerat i vårt land. Om ni inte har läst den är
              mitt tips att det är intressant och idéväckande läsning i en fråga
              som jag tycker att det kan finnas anledning för kommittén att
              belysa närmare. En sådan belysning skulle kunna bidra till en
              fortsatt positiv utveckling av framtidens partistöd i vårt land.
              Det sätt som vi har använt behöver inte vara exakt det sätt som
              vi ska ha i en framtid.
            </seg>
          </u>
          <note n="30a48bff">
            Med det, herr talman, yrkar jag bifall till konstitutionsutskottets
            förslag i betänkande 35.
          </note>
          <note type="speaker" n="f077c763">
            Anf. 5 PER BILL (M):
          </note>
          <u who="Q5575977" xml:id="i-f0f946ad3205ef99-0" n="66facb46">
            <seg n="c5917ae3">
              Herr talman! Låt mig börja med det som Billy Gustafsson slutade
              med, nämligen att yrka bifall till förslag i KU35 Ökad insyn i
              partiers och valkandidaters finansiering .
            </seg>
            <seg n="19f1565f">
              Vad handlar det om? Jo, det handlar om att regeringen föreslår
              en ny lag, en insynslag, som gör det möjligt för medborgarna att
              se hur partier och personvalskandidater finansieras. Dessutom
              föreslår KU en ändring i lagen om statligt stöd till politiska
              partier för att täppa till ett litet hål om anonyma bidrag.
            </seg>
            <seg n="2c302488">
              På vanlig svenska handlar det om att se till att väljarna – tyvärr
              inte på valdagen, Billy Gustafsson men någon gång senare – vet
              hur partier och valkandidater är finansierade. Ytterligare en
              sak som den parlamentariska kommittén kanske ska titta på är hur
              man ska se till att väljarna redan på valdagen vet hur partier
              och kandidater är finansierade.
            </seg>
            <seg n="63b754ea">
              Herr talman! Detta är en stor och viktig fråga. Precis som många
              har sagt här är det svenska partiväsendet till mycket stor del
              finansierat via offentliga partistöd på olika nivåer, och de privata
              delarna är små. Det är ändå viktigt att nu gå från en överenskommelse
              till en lagreglering, inte minst därför att ett parti som kom
              in i valet senast, 2010, har sagt att de aldrig kommer att gå
              med på några överenskommelser.
            </seg>
            <seg n="a0092722">
              Dessutom ligger detta i linje med Europarådets rekommendation
              från 2003, och det ligger också i linje med de sju rekommendationer
              som Greco har riktat till Sverige om åtgärder för att skapa insyn
              i de politiska partiernas och valkandidaternas finansiering.
            </seg>
            <seg n="1aa93075">
              Tillämpningsområdet – om vi ska bli juridiska – gäller alla partier
              som deltar i val till riksdagen eller Europaparlamentet från och
              med den 1 april i år.
            </seg>
            <seg n="36fd9637">
              Partierna ska årligen ge Kammarkollegiet en intäktsredovisning
              som tydligt anger vilka intäkter partierna har haft på central
              nivå men ska också innehålla uppgifter om intäkter som avser valkandidaters
              personvalskampanjer.
            </seg>
            <seg n="d0ddd973">
              Det innebär att jag med stort intresse redan hösten 2015 kommer
              att kunna se hur många LO-ombudsmän som på betald arbetstid var
              ute och jobbade för Socialdemokraterna. Det blir en spännande
              läsning.
            </seg>
            <seg n="aa4736dc">
              Herr talman! Det är lätt att säga att man ska stifta lag så där
              snabbt. Jag vill ändå ödmjukt påpeka att KU brukar tala om för
              regeringen att det är viktigt att man gör saker rätt från början
              och att man gör processen rätt. Detta handlar om en helt ny lag
              på ett tidigare helt oreglerat område. Redan det ställer stora
              krav.
            </seg>
            <seg n="c495274b">
              Vi vill ha en lagstiftning som inte bryter mot grundlag eller
              annan lag. Vi vill se till att det görs en ordentlig beredning
              och att många remissinstanser får tycka till. Därför, herr talman,
              tycker jag att det är klokt att ta detta i två steg.
            </seg>
            <seg n="54c3b526">
              En parlamentariskt tillsatt kommitté kommer att titta närmare
              på några frågor. Billy Gustafsson gav tips om några, och jag håller
              med – det var samma sak som jag var inne på.
            </seg>
            <seg n="31582747">
              Konsolidering av partier på lokal och regional nivå – det är
              ett krångligt ord för att säga att man faktiskt vill veta helheten.
              Man ska inte kunna ge ungdomsorganisationen i ett visst parti
              22 000, kvinnoorganisationen 22 000, lokalföreningen i Älmhult
              22 000 och så vidare, för det blir ganska många 22 000 som man
              kan stapla på varandra. Det borde ju synas om man flera gånger
              ger 22 000 till ett och samma parti fast till olika delar av det.
            </seg>
            <seg n="0da7397b">
              En annan sak är sidoorganisationer, och det kanske vi inte har
              sett så där vansinnigt mycket av i Sverige, om vi inte räknar
              LO som en sidoorganisation. LO är ju en del av samma träd, som
              det heter. Det är mycket enkelt att tänka sig att det startar
              en organisation som är för ett nytt förslag och en annan organisation
              som är mot ett nytt förslag, och båda pumpar in mycket pengar.
              Den ena organisationen kan då ligga nära det ena blocket och den
              andra organisationen ligga nära det andra blocket. Det är klart
              att vi behöver fundera kring de frågorna.
            </seg>
            <seg n="5ef7a95d">
              Sedan tycker jag, precis som Billy Gustafsson, att vi långsiktigt
              måste ha ett förbud mot anonyma bidrag. Det vi gör nu är en finurlighet
              som jag tackar er i oppositionen för att ni kom på.
            </seg>
            <seg n="dedd0dd9">
              Det är också självklart att vi måste reglera kommersiella lotterier.
              Det enklaste sättet att anonymt ge pengar till SSU eller till
              Socialdemokraterna är att köpa 1 000 A-lotter och slänga dem i
              elden. Då hämtar man inte ut några vinster, och det finns inte
              heller några som helst spår av att man har gett pengarna till
              SSU och till Socialdemokraterna.
            </seg>
            <seg n="6e781380">
              Sedan måste vi naturligtvis titta ytterligare på fackföreningarnas
              miljonrullning till Socialdemokraterna.
            </seg>
            <seg n="b4aeb34c">
              Jag håller också med om det som Billy Gustafsson är inne på.
              Säg att det är fyra kandidater i Norrköping som alla slåss om
              en riksdagsplats: Då vore det bra om man kunde gå in på deras
              hemsidor och se vilka som är finansierade av vem. Kanske är det
              just finansieringsfrågan som gör att man tycker att en viss kandidat
              är bättre än en annan kandidat.
            </seg>
            <seg n="623dd57d">
              Herr talman! Oppositionspartierna, bortsett från Sverigedemokraterna,
              har i princip sagt ja till regeringens lagförslag. Dessutom har
              de hjälpt till att täppa igen lite grann kring de anonyma bidragen.
              Det är en kortsiktigt innovativ lösning. Men det finns stora lagtekniska
              frågor, och dem kommer den parlamentariska utredningen att få
              titta på.
            </seg>
            <seg n="7447636b">
              Låt mig också påpeka att mitt eget parti, Moderaterna, inte tar
              emot några anonyma bidrag och att vi inte har tagit emot några
              bidrag från företag sedan mitten av 1970-talet. Vi har följt de
              överenskommelser som har funnits. Sedan 2011 har vi, precis som
              de övriga sju partier som har slutit en frivillig överenskommelse,
              redovisat eventuella bidrag över 20 000 kronor.
            </seg>
            <seg n="be0171c4">
              Vi vill verkligen, Billy Gustafsson, täppa till hålet, och vi
              tror att lagstiftning om anonyma bidrag långsiktigt är det bästa
              sättet. Men vi har haft svårt att övertyga de opolitiska tjänstemännen
              på Justitiedepartementet om att detta är enkelt att göra.
            </seg>
            <seg n="9dfd43d5">
              Herr talman! I och med denna proposition ökar insynen, och vi
              kommer att ha ett öppnare och bättre val på många sätt. Men det
              finns, som vi har varit inne på, flera saker kvar att göra. Jag
              hoppas och tror att den parlamentariska kommittén kommer att titta
              vidare på de delar där vi ännu inte har några lösningar.
            </seg>
          </u>
          <note type="speaker" n="54712183">
            Anf. 6 BILLY GUSTAFSSON (S) replik:
          </note>
          <u who="Q3375152" xml:id="i-5370ed81fb85e94e-1" n="dbef1030">
            <seg n="bd4628c9">
              Herr talman! Jag hade inte tänkt ta replik, men när jag blev
              apostroferad åtta tio gånger kändes det som att det fanns någon
              avsikt från Moderaterna med att locka upp mig. Jag misstänker
              vad det beror på, eftersom Per Bills argumentation gick ut på
              att de enda skumma pengar som möjligen kunde finnas var till oss
              socialdemokrater från fackföreningsrörelsen och Landsorganisationen.
            </seg>
            <seg n="021a2b93">
              Jag vill då bara ta tillfället i akt att säga att de stöd och
              de resurser som vi har fått till det socialdemokratiska partiet
              från fackföreningsrörelsen och LO har varit helt öppna – de är
              inte dolda.
            </seg>
            <seg n="adae4fc4">
              Jag håller med Per Bill om det han sade i början när han apostroferade
              mig, nämligen problemet med att man inte visste det på valdagen.
              Det var också lite det jag menade, att det vi gör nu är ett första
              steg. Jag vill se en lagstiftning som gör att jag inför ett kommande
              val har möjlighet att se vilka intressen som finns om jag står
              och väljer mellan parti A och parti B.
            </seg>
            <seg n="d0c28e21">
              Det är högst rimligt att du, Per Bill, vet att om du röstar på
              parti A råkar du stödja någon del av fackföreningsrörelsen. Jag
              misstänker att du då röstar på parti B i stället. Det är högst
              rimligt att du kan veta det.
            </seg>
          </u>
          <note type="speaker" n="c1bc5a84">
            Anf. 7 PER BILL (M) replik:
          </note>
          <u who="Q5575977" xml:id="i-f0f946ad3205ef99-1" n="66facb46">
            <seg n="8986cba9">
              Herr talman! I en så här lugn och sansad debatt ska jag inte
              ta upp mina elakaste argument. Realtidsdiskussionen är vi helt
              överens om.
            </seg>
            <seg n="b36b1256">
              För mig har det under årtiondena varit så att när jag åker och
              spikar upp mina egna skyltar kommer det en stor LO-bil där det
              hoppar ut 20 ombudsmän som spikar upp alla mina motkandidaters
              fem gånger så stora färgaffischer. Jag är inte säker på att alla
              deras arbetstimmar har varit inräknade. Men den gnagande oro som
              jag har känt när jag har stått där med mitt spett och min yxa
              och mina små affischer kommer jag att få stillad när jag läser
              de berättelser som ni nu måste skicka in från och med den 1 april.
            </seg>
          </u>
          <note type="speaker" n="39fae435">
            Anf. 8 BILLY GUSTAFSSON (S) replik:
          </note>
          <u who="Q3375152" xml:id="i-5370ed81fb85e94e-2" n="dbef1030">
            <seg n="f9f9af20">
              Herr talman! Jag får väl konstatera att det känns som att Per
              Bill desperat söker efter någonting så att vi inte kan säga: Men
              vad bra, nu har vi hittat varandra här även om vi började från
              olika utgångspunkter.
            </seg>
            <seg n="83494019">
              Hur LO kommer att göra i framtiden och hur fackföreningsrörelsen
              kommer att göra i framtiden har jag ingen aning om. Däremot har
              jag uppfattningen att de själva får bestämma det.
            </seg>
          </u>
          <note type="speaker" n="71c9e022">
            Anf. 9 PER BILL (M) replik:
          </note>
          <u who="Q5575977" xml:id="i-f0f946ad3205ef99-2" n="66facb46">
            <seg n="5a841524">
              Herr talman! Absolut, och jag tror att den här parlamentariska
              kommittén ska fundera på det. Det är inte så många som vet att
              SSU faktiskt är ungdomsorganisation för både LO och SAP. Redan
              där är det väldigt svårt att hålla isär partikassorna. Egentligen
              är det fortfarande ett träd där den politiska grenen bara är en
              del av LO.
            </seg>
            <seg n="68e2a71b">
              Lika svårt som Socialdemokraterna hade att förstå det här med
              att tvångsansluta alla LO-medlemmar så att de automatiskt blev
              medlemmar i Socialdemokraterna, lika svårt tycks det vara för
              er att förstå att för oss, när nästan hälften av alla LO-medlemmar
              röstar på ett annat parti, blir det väldigt konstigt att de har
              gått från att vara tvångsanslutna till att vara någon typ av tvångsbidragsgivare.
            </seg>
          </u>
          <note type="speaker" n="8b51219b">
            Anf. 10 KARIN GRANBOM ELLISON (FP):
          </note>
          <u who="Q4950718" xml:id="i-d1d4b2f78596d5d7-0" n="070ee2f3">
            <seg n="aaacabe9">
              Herr talman! En tidigare talare sade att det har varit en lång
              väg hit. I riksdagens arkiv har jag funnit att den första motionen
              om att politiska partier ska åläggas att offentligt redovisa sina
              inkomster och utgifter behandlades av riksdagen för 80 år sedan,
              alltså 1934. Det var samma år som mitt parti, Folkpartiet, bildades.
              Frågan om insyn i partier och kandidaters finansiering har regelbundet
              återkommit sedan dess. Några hållpunkter har funnits, och ska
              jag välja någon under min tid i riksdagen tänker jag närmast på
              den offentliga utredningen med förslag som presenterades för tio
              år sedan vars tid nu har kommit.
            </seg>
            <seg n="96dc7642">
              Med gemensamma ansträngningar har vi i dag en bred enighet kring
              en lagstiftning. Tyvärr vill inte Sverigedemokraterna ställa upp
              på samma öppenhet, men alla andra partier i riksdagen står nu
              bakom en lagstiftning som syftar till att hålla korruptionen på
              en låg nivå och till att väljarna ska få veta vilka bidrag som
              partier och kandidater får. Dolda lojaliteter på grund av ekonomiskt
              stöd måste nu upphöra. Lagen kräver att bidragsgivarna antingen
              offentliggörs eller att bidragen ska vara av en sådan storlek
              att de inte kan anses ha en oacceptabel påverkan.
            </seg>
            <seg n="914eb997">
              Sverige tillhör i dag en mycken liten skara demokratiska länder
              som inte har lagstiftning med krav på att partier öppet ska redovisa
              ekonomiska bidrag. För denna brist har vi fått kritik från Europarådet.
              Europarådets antikorruptionsgrupp, Greco, har upprepade gånger
              gett oss skarpa rekommendationer. Den frivilliga överenskommelse
              som vi har i Sverige duger inte. En av svagheterna är att det
              inte är möjligt att granska det som rapporterats, och det finns
              heller inga sanktioner mot den som inte velat redovisa eller som
              lämnat en felaktig uppgift.
            </seg>
            <seg n="a24b83cf">
              Sedan Sverigedemokraterna kom in i riksdagen och valde att stå
              utanför överenskommelsen omfattas inte alla riksdagens partier,
              och partier som knackar på dörren till valda församlingar är inte
              heller med. Redovisningskravet för kandidater kan tolkas på olika
              sätt, och när personvalet nu får allt större betydelse bör allmänheten
              ha reglerad insyn också i personvalskampanjernas finansiering.
            </seg>
            <seg n="824b2e87">
              Därtill innehåller dagens redovisning enbart skarpa krav kring
              ekonomiskt stöd, men åtminstone ett parti ser ut att ta emot tjänster
              av betydande värde. Vi vet att LO varje år sätter in många miljoner
              på Socialdemokraternas konto. Svenska Dagbladet uppger att det
              har handlat om ca 70 miljoner kronor de senaste fem åren. Det
              riktigt stora värdet är dock de kampanjarbetare som LO ställer
              till förfogande som stöd till Socialdemokraterna.
            </seg>
            <seg n="c425de7b">
              Folkpartiets riksdagsledamot Carl B Hamilton skrev en motion
              2004 där han med riksdagens utredningstjänsts hjälp beräknat att
              värdet av LO:s stöd till Socialdemokraterna i valet 2002 uppgick
              till en halv miljard kronor. Det är oerhört mycket pengar, och
              man undrar förstås vad Socialdemokraterna anser sig skyldiga att
              ge tillbaka.
            </seg>
            <seg n="2884f5c0">
              Under debatten här kom ämnet upp, och jag tittade snabbt på nätet
              för att se hur intäktsredovisningen för Socialdemokraterna ser
              ut på deras hemsida. Vad jag kan utläsa där är det bidrag, insamlingar
              och donationer från organisationer som anges, men värdet av tjänsterna
              kunde jag inte på något enkelt sätt få fram.
            </seg>
            <seg n="66a13536">
              Folkpartiet har länge efterfrågat lagstiftning kring bidrag till
              partier. Jag vill därför säga: Äntligen lämnar vi nu överenskommelsen
              och övergår till lag. Ett grundligt lagförslag har i dag lagts
              på riksdagsledamöternas bänkar. Det utgår från den departementsskrivelse
              som presenterades i juni och som sedan remissbehandlades. I skrivelsen
              har man tydligt haft Grecos rekommendationer i åtanke. Målet för
              regeringen har varit att en lag ska vara i kraft till den 1 april
              i år så att kampanjerna till Europavalet och det allmänna valet
              omfattas. Nu lyckas vi med det.
            </seg>
            <seg n="05563532">
              Lagstiftningen är omfattande. Det blir en del nya rutiner som
              måste komma på plats. Samtidigt är detta ingen ovanlig lagstiftning.
              Liknande bestämmelser finns i våra grannländer. Som tidigare sagts
              i debatten är lagen inte heltäckande. Det återstår några frågetecken
              att räta ut och några luckor att täppa till. Dagens lagförslag
              täcker inte de regionala och kommunala nivåerna, och för att minska
              risken för korruption på dessa nivåer och för att bidrag inte
              ska kunna ges till en del av ett parti och sedan slussas vidare
              internt behövs lagstiftning även för detta.
            </seg>
            <seg n="4c7f42c5">
              Vi kan konstatera att partiers organisationer skiljer sig åt
              och ofta består av hundratals fristående föreningar och att dessa
              i många fall inte har någon redovisningsskyldighet gentemot moderpartiet.
              För att landa rätt i en sådan lagstiftning som täcker de lokala
              och regionala nivåerna behöver frågan utredas ytterligare. Regeringen
              ska därför tillsätta en parlamentarisk utredning vars mest omfattande
              uppdrag blir att komma med förslag som också täcker de regionala
              och kommunala nivåerna.
            </seg>
            <seg n="2f1a6009">
              I propositionen föreslås också att vidare utreda förbud av anonyma
              bidrag. Att tillåta anonyma gåvor är problematiskt eftersom det
              ökar risken att partier och kandidater försöker utnyttja anonymiteten
              för att dölja en givares identitet. I remissvaret på departementsskrivelsen
              uttalade Folkpartiet att vi måste arbeta vidare för att stävja
              anonyma bidrag. Eftersom det är otydligt om ett förbud mot anonyma
              bidrag står i strid med grundlagen föreslog regeringen att anonyma
              bidrag ska redovisas i antal och storlek men inte förbjudas. När
              propositionen väl hade lagts fram kom ett motionsförslag om att
              anonyma bidrag inte skulle förbjudas men att ett parti eller en
              kandidat som tar emot ett anonymt bidrag inte ska få något offentligt
              partistöd. Detta vore en så pass kännbar sanktion att ingen i
              praktiken kan ta emot ett anonymt bidrag.
            </seg>
            <seg n="a8278312">
              I utskottet tog vi emot motionen och utvecklade dess innehåll,
              skickade ett förslag till Lagrådet och mottog dess kommentarer.
              Jag kan se att vi med detta har fått en bestämmelse som sänder
              en signal om att anonyma bidrag inte är acceptabla och i praktiken
              inte heller blir önskvärda eftersom bidraget måste skickas i väg
              eller blir en ren förlust för moderpartiet.
            </seg>
            <seg n="f9a9c278">
              Med det sagt vill jag tillägga att det troligen finns skäl att
              låta den framtida utredningen titta vidare på denna konstruktion
              för anonyma bidrag. Den lagstiftning som nu införs betyder att
              ett parti som grovt missköter sin redovisning ska kunna betala
              straffavgift på högst 100 000 kronor. Däremot räcker det med en
              mindre, anonym gåva till en enskild personvalskandidat för att
              hela partiets statliga partistöd på kanske miljontals kronor ska
              dras in. Proportionaliteten i sanktionerna kan behöva övervägas
              igen.
            </seg>
            <seg n="9830f0a4">
              Sverigedemokraterna klagar på att beredningen av delen om anonyma
              bidrag inte varit tillräcklig och att lagstiftningen därför inte
              ska antas. Detta måste läsas mot bakgrunden att de egentligen
              inte alls vill ha lagstiftning på det här området.
            </seg>
            <seg n="d569bbb9">
              Vi har i medierna fått veta att det har funnits en jultomte som
              gett Sverigedemokraterna stora bidrag, kanske i miljonklassen.
              I år får Sverigedemokraternas stora bidragsgivare antingen träda
              fram eller hålla igen på klapparna eller gåvorna. Alternativt
              får vi räkna med att Sverigedemokraterna försöker utnyttja hålen
              i lagstiftningen på det sätt som deras partisekreterare nyligen
              uttryckte i medierna: genom att uppmana sina anonyma bidragsgivare
              att skicka pengarna till lokalorganisationerna och hoppas att
              dessa lydigt skickar vidare pengar till partitoppen.
            </seg>
            <seg n="6faf0184">
              I detta sammanhang kan man fråga sig om det är ovanligt att behöva
              redovisa vem som ger en donation. International Idea, ett institut
              som arbetar för demokrati, har kanske världens mest omfattande
              databas över hur lagstiftningarna kring finansiering av partier
              och kandidater ser ut i länder världen över. Där kan man läsa
              att det i Europa är enbart i Sverige, Cypern och några mycket
              små länder kända för sin sekretess som partier aldrig behöver
              redovisa vem som gett donationer. I de andra länderna ska givarens
              identitet uppges, i vissa fall då beloppet överstiger ett visst
              värde.
            </seg>
            <seg n="af5fdcbe">
              Med den föreslagna lagstiftningen övergår Sverige till den kategori
              där redovisning av identitet ska ske i vissa fall, det vill säga
              den som bidrar med mer än 22 200 kronor per år ska offentliggöras.
              Det är ganska mycket pengar över en mandatperiod. Vill man inte
              tillkännage sin politiska uppfattning får man helt enkelt göra
              donationer under den nivån.
            </seg>
            <seg n="ffb3816b">
              Med denna lagstiftning tar vi ett viktigt steg framåt för att
              trygga allmänhetens insyn i vilka bidrag partier och valkandidater
              får. Bidrag kan fortfarande ges. De ska redovisas, och är bidraget
              av ett större värde måste också givaren uppges. Hemlighetsmakeriet
              med gåvor och lojaliteter ska alltså upphöra. Väljarna kan därmed
              framöver dra sina egna slutsatser om partiers och politikers beroendeställning
              och ekonomiska konkurrenskraft i kampanjer.
            </seg>
            <seg n="4187a756">
              Med denna lagstiftning fortsätter vi den svenska traditionen
              av öppenhet och offentlighet, principer som har hjälpt oss att
              hålla tillbaka korruption och stärka förtroendet för politiken.
              Jag yrkar därmed bifall till förslaget i betänkandet.
            </seg>
          </u>
          <note type="speaker" n="dae9add1">
            Anf. 11 PER-INGVAR JOHNSSON (C):
          </note>
          <u who="Q5889601" xml:id="i-54b9cd67d01cf5fb-0" n="180e93b5">
            <seg n="b416df9c">
              Herr talman! Efter några års diskussioner om hur vi i Sverige
              ska kunna få en öppen redovisning av och därmed insyn i hur partierna
              och deras kandidater finansierar sina valkostnader har vi nu tagit
              ett viktigt steg framåt. Vi debatterar nu här i riksdagen ett
              förslag från regeringen och konstitutionsutskottet till en helt
              ny lag, insynslagen. Den ska träda i kraft den 1 april.
            </seg>
            <seg n="d1b75eeb">
              Vi i Centerpartiet har i många år varit pådrivande för att få
              offentlighet och insyn i vilka partier och kandidater som tar
              emot bidrag och gåvor. För bidrag och gåvor på över 22 000 kronor
              ska nu enligt förslaget bidragslämnarens namn och beloppets storlek
              uppges. Det ska inte gå att köpa inflytande på politiska beslut
              med gåvor och bidrag. Jag och mitt parti välkomnar därför det
              förslag som vi nu debatterar.
            </seg>
            <seg n="4f5eb788">
              Det är först efter att Europarådets organ mot korruption, Greco,
              har riktat kritik mot Sverige de senaste åren som vi har fått
              riktig fart på det här lagstiftningsarbetet. Nu har alla partier
              utom ett, Sverigedemokraterna, ställt sig bakom lagstiftningen
              om insyn i det stöd och de bidrag som partierna tar emot för att
              finansiera sina valrörelser. Syftet är naturligtvis att givare
              inte ska kunna påverka politiska beslut. Det ska helt enkelt inte
              gå att muta politiker med pengar eller på annat sätt. Det ska
              heller inte vara möjligt att lämna anonyma bidrag till partier
              eller kandidater för att undgå den registrering som lagstiftningen
              innebär.
            </seg>
            <seg n="234351a3">
              Lagstiftningsarbetet som vi nu tar ställning till är inte heltäckande.
              Regeringen avser att gå vidare med en parlamentarisk utredning.
              Den ska arbeta fram ett förslag som innebär att bidrag och gåvor
              till partier och kandidater även på lokal nivå och distriktsnivå
              ska omfattas av lagstiftningen.
            </seg>
            <seg n="cd8becb6">
              Även frågorna om anonyma bidrag behöver ses över. I den här debatten
              har jag lyft fram att det kan vara möjligt, med tanke på de allvarliga
              konsekvenser som ett anonymt bidrag innebär, att någon skulle
              vilja betala in ett bidrag för att skada ett parti. Konsekvensen
              skulle bli att partiet blir av med hela sitt partistöd. I arbetet
              i konstitutionsutskottet kom vi gemensamt fram till en lösning:
              Det ska vara möjligt att skicka ett sådant anonymt bidrag till
              Allmänna arvsfonden för att slippa den konsekvensen. Att skicka
              tillbaka ett anonymt bidrag är ju inte så lätt eftersom man inte
              vet vem som har skickat in det.
            </seg>
          </u>
          <note n="f8e93f38">
            Herr talman! Jag yrkar bifall till förslaget i konstitutionsutskottets
            betänkande.
          </note>
          <note type="speaker" n="30133199">
            Anf. 12 TUVE SKÅNBERG (KD):
          </note>
          <u who="Q4354054" xml:id="i-abb50c832f15c609-0" n="81c4da80">
            <seg n="7ed7015d">
              Herr talman! Jag vill börja med att yrka bifall till förslaget
              i KU35. Jag vill också välkomna det långa arbete som har föregått
              att vi har fått den här produkten.
            </seg>
            <seg n="7b8324ce">
              Hela den här processen och hela det här arbetet är KU i ett nötskal.
              Det är ett resonerande utskott. Det är ett utskott där man ger
              och tar. Vi har fått eloger från regeringen och från oppositionen
              för att vi har lyssnat till deras förslag. Den motion som Socialdemokraterna,
              Miljöpartiet och Vänstern lade fram om anonyma bidrag rättade
              vi oss efter, och efter en hel del funderade sade vi: Ja, men
              det är bättre än ingenting.
            </seg>
            <seg n="9dc770f4">
              Det här är goda saker. KU är alltså det av utskotten i riksdagen
              som hanterar själva regelboken, demokratins regelbok, och det
              är någonting stort och viktigt.
            </seg>
            <seg n="61fc26c6">
              Har vi haft problem i Sverige när det gäller finansieringen av
              partier och valkandidater? Det vet vi inte. Vi har i medierna
              fått ta del av att Socialdemokraterna tar emot betydande belopp.
              Vi vet inte i detalj hur stora, men det är avsevärda belopp –
              betydligt mer än vad mitt parti tar emot från staten. Vi vet att
              fackföreningarna och LO arbetar; vi vet inte exakt hur mycket.
              Vi vet att Sverigedemokraterna sannolikt har någon eller flera
              stora bidragsgivare. Det är ungefär det som har kommit upp. Det
              kan finnas ett mörkertal därutöver; det vet vi inte.
            </seg>
            <seg n="223e1385">
              Det vi har gjort nu är att vi har enats om spelregler som är
              tuffa. De ger betydligt mindre utrymme för mörkret som vi inte
              kan mäta och för det som vi kan ana hos Socialdemokraterna eller
              Sverigedemokraterna eller eventuellt något annat parti. Sammanlagt
              innebär det att vi har anledning att möta väljarna, allmänheten,
              med viss frimodighet och säga att vi har gjort så gott vi har
              kunnat för att skapa legitimitet åt demokratin. Det är ju det
              detta går ut på.
            </seg>
            <seg n="aa9aee07">
              Det har tidigare funnits en överenskommelse mellan partierna,
              och den har varit viktig och bra. Den har tjänat sina syften under
              sin tid. Men ett parti har deklarerat att det inte ställer sig
              bakom den överenskommelsen, och då är den passé och saknar legitimitet.
              Det räcker ju med ett parti som säger: Vi står inte bakom detta.
            </seg>
            <seg n="2e9f0fe1">
              Till det kommer att Greco granskar alla länder i EU och försöker
              komma med uppmaningar om förbättring. När Sverige då har fått
              de uppmaningarna vill vi efterleva dem. Jag menar att vi går Greco
              och de kraven till mötes i mycket stor utsträckning. Sverige föregår
              med gott exempel och skapar därmed legitimitet i Sverige, bland
              svenska medborgare, men också ut över EU, Europa och världen.
              Det är ett självändamål bara det. För det är med politiken som
              med Caesars hustru en gång för ett par tusen år sedan. Caesars
              hustru får inte ens misstänkas. Vi har anledning att hålla de
              politiska spelreglerna så högt att vi inte ens kommer i närheten
              av att kunna misstänkas.
            </seg>
            <seg n="71386b3e">
              Kristdemokraterna välkomnar den nya lagen om ökad insyn. Vägen
              till dagens beslut har förvisso varit lång, kanske till och med
              svår för en och annan. Det har varit angeläget att minimera risken
              för otillbörlig påverkan eller jävssituationer genom gåvor till
              partier eller kandidater. Samtidigt har vi varit angelägna om
              att lagen inte får vara grundlagsstridig, strida mot regeringsformen
              eller Europakonventionen. Vi har inte velat medverka till att
              lagfästa åsiktsregistrering eller minska utrymmet för den fria
              åsiktsbildningen. Lagen, som vi debatterar och förhoppningsvis
              beslutar om i dag, är visserligen inte fullkomlig eller fullständig,
              men den är ett gott och viktigt steg mot att minska risken för
              korruption och öka medborgarnas insyn i partiernas och kandidaternas
              finansiering.
            </seg>
            <seg n="cb143d50">
              Låt mig förtydliga att Kristdemokraterna inte ser något problem
              i att partier eller kandidater tar emot gåvor. Vi är en folkrörelse.
              Och folkrörelser bygger på medlemmarnas och sympatisörernas stöd
              på olika sätt. Det kan vara insamlingar. Det kan vara gåvor av
              mer modernt slag, med autogiro. Allt detta är jättebra. Det är
              viktigt att man ger, men man ska också stå för det man ger.
            </seg>
            <seg n="c05adf2b">
              När det är under 22 000 kronor, ett halvt basbelopp, är det möjligt
              att bevara valhemlighet och undvika åsiktsregistrering. Vi uppmuntrar
              medlemmar i vårt parti och i andra partier att stödja den demokratiska
              processen. Det är helt riktigt, som Obama gjorde, att vädja till
              folk att ge en dollar via ett sms. Det är inget problem. Inte
              ens anonyma gåvor är ett problem så länge de inte har med sig
              något budskap. De är per definition anonyma. Man vet inte varför
              de har getts, i vilket syfte de har getts, annat än att de är
              ett allmänt stöd för partiet. Men Kristdemokraterna står bakom
              det här sättet att hårt reglera de anonyma bidragen, för anonyma
              bidrag skulle kunna tänkas vara ett sätt att gå runt lagstiftningen
              och säga: Vi har inte tagit emot något som vi ska deklarera över
              22 000, men vi har tagit emot 22 miljoner i anonyma bidrag. Då
              har man gått runt alltsammans. Det vill vi inte medverka till.
              Det får inte finnas misstanke om otillbörlig påverkan från juridiska
              eller fysiska personer.
            </seg>
            <seg n="89ff875a">
              Så har vi det kanske till och med unika initiativet, där Socialdemokraterna,
              Vänstern och Miljöpartiet får stöd av regeringspartierna. Det
              är ett odelat, klart och tydligt stöd. Ja, den här lagstiftningen
              är bättre än att inte röra vid det alls, trots de problem som
              fanns med grundlagen.
            </seg>
            <seg n="564486d0">
              Vi förbjuder alltså inte anonyma gåvor i lag, utan också i fortsättningen
              får partier motta gåvor. Även kandidater får motta gåvor. Men
              de partier som önskar partibidrag måste försäkra att inga anonyma
              gåvor har tagits emot av partierna eller kandidaterna, de som
              har valts till riksdagen eller Europaparlamentet. Skulle man få
              ett anonymt bidrag till valrörelsen måste partiet eller kandidaten
              avstå från det, hur litet det än är, så snart det är praktiskt
              möjligt.
            </seg>
            <seg n="44f7b5ca">
              Ett lämpligt sätt är att skicka bidraget till Allmänna arvsfonden
              och dokumentera det. Det kan vara på sin plats att varna riksdagens
              partier och riksdagsledamöterna. Det räcker med att det är 100
              kronor, i mitt fall för Kristdemokraterna, för att hela partiet
              ska gå miste om 30 miljoner kronor. Så stor är fallhöjden. Det
              ska vi vara medvetna om.
            </seg>
            <seg n="f8806e18">
              Om det är så för ett litet parti som Kristdemokraterna måste
              jag beundra Socialdemokraterna, som är ett mångdubbelt större
              parti, med mångdubbelt fler kandidater, när det gäller att de
              kommer att mäkta med och klara den kontrollen av varje enskild
              kandidat. Det är bra. Det är ett stort åtagande. Om en enda fallerar
              går hela bidraget förlorat.
            </seg>
            <seg n="67828ce4">
              Den som prövar den här frågan är Partibidragsnämnden, och det
              finns ingen möjlighet att överklaga. Om detta är vi överens. Detta
              ska genomföras också om det drabbar mitt parti eller något annat
              parti.
            </seg>
            <seg n="ffcc41ef">
              Däremot utgör inte ideellt arbete eller intäkter från försäljningar,
              lotterier, insamlingar eller liknande verksamheter anonyma bidrag.
              Det ska också sägas.
            </seg>
            <seg n="63e6e938">
              Lagen vi beslutar om i dag är inte fullkomlig och heltäckande.
              Det som vi har pratat om i dag kanske man blir tvungen att ta
              upp i den parlamentariska utredningen, och det kanske behöver
              finjusteras. Det är möjligt att vi kommer att komma längre när
              det gäller de anonyma bidragen på ett annat sätt. Det kan vara
              fråga om saker som vi i dag inte har förutsett. Men vi har kommit
              längre än till bara den överenskommelse som fanns tidigare.
            </seg>
            <seg n="a62ef444">
              Med det, herr talman, upprepar jag att jag yrkar bifall till
              förslaget i KU35.
            </seg>
          </u>
          <note type="speaker" n="f8e0f0c5">
            Anf. 13 BILLY GUSTAFSSON (S) replik:
          </note>
          <u who="Q3375152" xml:id="i-5370ed81fb85e94e-3" n="dbef1030">
            <seg n="b10879a9">
              Herr talman! Jag inledde min förra replik med att säga jag inte
              hade tänkt ta den. Det kan jag göra den här gången också. Anledningen
              till att jag tar den här repliken är att jag nu kan se ett mönster
              från de fyra allianspartierna. Det är väldigt intressant. Det
              är ett försök att flytta fokus från regeringens tillkortakommanden
              i propositionen. I stället pratar ni hela tiden om fackföreningsrörelsen
              och LO.
            </seg>
            <seg n="90348efc">
              Det är intressant att lyssna på er. Ni säger: Vi har ingen aning
              om hur mycket de stöder socialdemokratin med. Sedan talar ni om
              hur mycket det är som de stöder socialdemokratin med. Det var
              visst någon halv miljard, eller vad det var.
            </seg>
            <seg n="37321fec">
              Eftersom det här går ut i medierna nu vill jag säga till den
              som möjligen lyssnar: Se mönstret! De vill flytta fokus från det
              som fattas i det egna förslaget och prata om någonting helt annat.
            </seg>
            <seg n="371e159e">
              Jag har en fråga till Tuve, som jag ändå känner som en väldigt
              trevlig och ärlig person. Jag sade i talarstolen: Jag välkomnar
              en fortsatt utredning. Jag har varit med som person och som parti
              och drivit fram en motion som ni har accepterat och som vi tycker
              flyttar frågan framåt i rätt riktning, om än inte ända fram till
              målet. Då är min fråga till Tuve: Håller du med om att det är
              bra att vi välkomnar ett fortsatt utredningsarbete? Tycker du
              fortfarande att det var bra att vi väckte den här motionen?
            </seg>
          </u>
          <note type="speaker" n="c4d36a43">
            Anf. 14 TUVE SKÅNBERG (KD) replik:
          </note>
          <u who="Q4354054" xml:id="i-abb50c832f15c609-1" n="81c4da80">
            <seg n="39f1d5ea">
              Herr talman! Ja, utan tvivel var motionen ett steg i rätt riktning.
              Utan tvivel välkomnar både jag och mitt parti – och jag kan tala
              för Alliansen – den parlamentariska utredning som vi nu ska se.
            </seg>
            <seg n="f8c3076c">
              Men, Billy Gustafsson, ropar man på strålkastare och säger att
              man inte har någonting att dölja får man också finna sig i att
              få strålkastarljuset på sig. Det gäller mig; det gäller min privata
              ekonomi ned till hundralappen. Men det gäller också Billy Gustafsson
              – åtminstone har det gjort det, men nu kliver han åt sidan – och
              det gäller det socialdemokratiska partiet.
            </seg>
            <seg n="5342faf9">
              Ropar vi på genomskinlighet och granskning får vi det också.
              Socialdemokraterna kommer inte att gå fria från den granskningen.
              Det finns inget annat mönster än det som drabbar oss allesammans.
              Har Socialdemokraterna ingenting att dölja och allt att vara stolta
              över är den granskningen ingenting att frukta.
            </seg>
          </u>
          <note type="speaker" n="dbf15a94">
            Anf. 15 BILLY GUSTAFSSON (S) replik:
          </note>
          <u who="Q3375152" xml:id="i-5370ed81fb85e94e-4" n="dbef1030">
            <seg n="15ab1f95">
              Herr talman! Nej, men det var inte det som det handlade om. Det
              är ni som säger att ni vet hur mycket stöd vi får. Samtidigt säger
              ni att ingen vet hur mycket vi får. Det hänger inte ihop. Det
              är ologiskt.
            </seg>
            <seg n="a5bb0d53">
              Jag sade att jag har ingenting emot förslaget. Tvärtom välkomnar
              vi och driver att utredningsarbetet ska fortsätta. Vi ställer
              upp på att bli granskade, och vi har aldrig någonsin förnekat
              att vi stöds av LO och en stor del av fackföreningsrörelsen.
            </seg>
            <seg n="d733b70b">
              Däremot är det tämligen oklart vilka privata företag och andra
              industriintressen som möjligen har stött borgerligheten genom
              åren. Jag kan inte på samma sätt som ni säga både och. Jag kommer
              förhoppningsvis att få finna mig i att bli granskad även efter
              valet, och det välkomnar jag. Det finns ju andra ställen att bedriva
              politik på än i det här huset, och det vore kanske bra om en del
              av er andra också upptäckte det.
            </seg>
          </u>
          <note type="speaker" n="d5af58f3">
            Anf. 16 TUVE SKÅNBERG (KD) replik:
          </note>
          <u who="Q4354054" xml:id="i-abb50c832f15c609-2" n="81c4da80">
            <seg n="13982fa6">
              Herr talman! Billy Gustafsson säger att vi vet både att det är
              fråga om en halv miljard och samtidigt inte exakt hur mycket det
              är fråga om. Det är så. Vi vet inte exakt hur mycket det är fråga
              om, men det är betydande belopp.
            </seg>
            <seg n="e286f1db">
              Låt oss vänta till granskningen där ni nu har förbundit er att
              redovisa i detalj ned till hundralappen de anonyma gåvorna. Det
              är viktigt.
            </seg>
            <seg n="fafce814">
              Jag skulle önska att Billy Gustafsson som representant för det
              största partiet kunde vara mer angelägen om och mer tacksam för
              det strålkastarljus som nu riktas mot Socialdemokraterna. Det
              var detta utskottet ville, och det var detta utskottet tillsammans
              kom fram till. Vi ville ha strålkastarljuset på oss för att skapa
              legitimitet.
            </seg>
            <seg n="74700d27">
              Glöm inte Caesars hustru. Caesars hustru får inte ens misstänkas.
              Får Socialdemokraterna ens misstänkas?
            </seg>
          </u>
          <note type="speaker" n="6540ba0f">
            Anf. 17 CARL B HAMILTON (FP):
          </note>
          <u who="unknown" xml:id="i-e2283c904faccaf0-0" n="6d678951">
            <seg n="757b39aa">
              Herr talman! Det finns en risk att jag bryter mot den mysiga
              harmonin som hittills har spritt sig i kammaren och där alla har
              gratulerat varandra.
            </seg>
            <seg n="b6ba5852">
              Jag vill än en gång upprepa det som Karin Granbom Ellison sade,
              nämligen att Britta Lejon för tio år sedan lade fram utredningen.
              Det var hon som tog initiativet. Hon var då demokratiminister.
              Det krävde ett betydande civilkurage från hennes sida att driva
              denna fråga. Det är ingen som kommer ihåg det i dag. Om man hade
              tagit utredningen på allvar hade de beslut som i dag diskuteras
              fattats redan för tio år sedan.
            </seg>
            <seg n="d1acc962">
              Det är inte rätt, som Billy Gustafsson säger, att Landsorganisationens
              stöd till Socialdemokraterna har varit helt öppet. Jag har själv
              genomfört ett antal kartläggningar, som väckte betydande uppmärksamhet
              på den tiden. Anledningen till att frågan väckte uppmärksamhet
              var att stödet inte var offentligt.
            </seg>
            <seg n="7d376748">
              Det finns en fråga som egentligen stör mig mest i debatten. Vi
              är en del av den politiska eliten i Sverige. Vi ska inte gratulera
              varandra, utan vi ska skämmas över den behandling som denna fråga
              har fått de senaste tio åren. Ingenting har gjorts sedan utredningen
              lades fram. Varför görs det nu? Man kan få intrycket att det äntligen
              sker något. Det är inte så att det är det här gänget som sitter
              i Sveriges riksdag och i regeringen, den politiska eliten i Sverige,
              som har kommit fram till en slutsats att något ska göras. Det
              är först när omvärlden, Europarådets granskningsorgan, klagar
              på Sverige som Sveriges politiska elit förmår att vidta åtgärder
              mot risken för korruption i det politiska livet.
            </seg>
            <seg n="acbe1b1b">
              Det är nästan äckligt att höra argumentationen här. Man får intrycket
              av att det är den här församlingen, den politiska elit vi är en
              del av, som tack vare sin upplysthet har kommit fram till beslutet.
              Det är det inte. Det här har skett under galgen och delvis på
              grund av att Sverigedemokraterna har kommit in i Sveriges riksdag
              och inte vill underordna sig de lösliga överenskommelser som har
              funnits.
            </seg>
            <seg n="933b58e4">
              Behärska gratulationerna.
            </seg>
            <seg n="e280d7cd">
              Sedan var det diskussionen om att Sverige är exemplariskt, att
              vi har skrivit demokratins regelbok. Det är andra som har skrivit
              demokratins regelbok åt oss. Europarådet lade fram sina bestämmelser
              redan 2003. Nu, 2014, börjar det skrivas i Sverige. Det är bara
              Sverige, San Marino och kanske något annat land som har haft så
              dålig lagstiftning under alla år. Det är inte vi själva som har
              kommit på detta, utan det är andra som har kritiserat oss. Vi
              har inte lyckats rensa stallet själva.
            </seg>
            <seg n="8290ef94">
              Jag tycker att vi ska visa en betydande återhållsamhet och snarare
              skämmas än gratulera oss till att arbetet äntligen har kommit
              i mål.
            </seg>
            <seg n="6afaecd4">
              Sedan var det frågan om gratis arbetskraft från LO:s sida. Jag
              har uppskattat summan till 400–500 miljoner. Det finns alltid
              en roande motsättning. När LO skryter över hur många valarbetare
              man ställer upp med blir summan större. Då blir det besvärande
              för en del socialdemokrater.
            </seg>
            <seg n="e6ab370c">
              Sedan finns också frågan om A-lotteriet. Det är precis som Per
              Bill sade, nämligen att om man köper en massa lotter och sedan
              kastar dem är det klart att det blir fråga om ett anonymt bidrag.
            </seg>
          </u>
          <note type="speaker" n="6135c3e0">
            Anf. 18 PETER ERIKSSON (MP):
          </note>
          <u who="Q470630" xml:id="i-0a1c568a88f95541-1" n="04ed8916">
            <seg n="ff789b15">
              Herr talman! Det har varit en intressant debatt. Debatten visar
              att regleringen inte är helt oväsentlig, utan den kommer att ha
              en betydelse.
            </seg>
            <seg n="e1b3fb9c">
              Redan i det här läget har vi ställt oss frågor om vad som är
              nästa steg och hur regleringen ska förbättras. Om vi i dag kan
              ta klivet från att Sverige är ett av de värsta exemplen i Europa,
              Carl B Hamilton, på detta viktiga område, att vi aningslöst fortsätter
              att låtsas att vi tillhör den bästa av världar när vi i själva
              verket är de som släpar efter, till att förbättra lagstiftningen
              och få fram något som är riktigt hyggligt, då har vi gjort något
              vettigt.
            </seg>
            <seg n="f3503a5b">
              Jag ställde mig i talarstolen för att jag hade en fråga till
              Jonas Åkerlund i Sverigedemokraterna. Men nu får ni inte höra
              den eftersom han just gick ut ur kammaren. Jag får ta frågan med
              honom en annan gång.
            </seg>
          </u>
          <note n="cd064ee3">
            Överläggningen var härmed avslutad.
          </note>
          <note n="6c34e2a2">
            8 § Kontrollköp – ålderskontroll vid försäljning av folköl, tobak
            och receptfria läkemedel
          </note>
          <note n="e8b9c60b">
            Talmannen konstaterade att ingen talare var anmäld.
          </note>
          <note n="3e7a1b3a">
            9 § Mobilitetsstöd som komplement till färdtjänst
          </note>
          <note type="speaker" n="a676fbb7">
            Anf. 19 PER RAMHORN (SD):
          </note>
          <u who="Q6062372" xml:id="i-f95aca16ddbd8458-0" n="9a7b024e">
            <seg n="901f5217">
              Herr talman! I dag har vi propositionen Mobilitetsstöd som komplement
              till färdtjänst framför oss.
            </seg>
            <seg n="ad50851d">
              I propositionen föreslås en ny lag som ger kommunerna möjlighet
              att lämna ekonomiskt stöd för anskaffning och anpassning av motorfordon
              till personer med funktionsnedsättning som har tillstånd till
              färdtjänst men inte har rätt till bilstöd. Det ekonomiska stödet
              ska utgöra ett komplement till färdtjänsten.
            </seg>
            <seg n="8c10da6a">
              Herr talman! Vi sverigedemokrater ställer oss positiva till förslaget
              om att öka möjligheterna för det ekonomiska stödet till personer
              med funktionsnedsättning. Vi menar att det kommer att innebära
              större frihet för de personer som i dag inte omfattas av det statliga
              bilstödet. Det kommer också att innebära att fler kan delta i
              samhällslivet på jämlika villkor.
            </seg>
            <seg n="aa9cb1cd">
              En försöksperiod har redan genomförts med positivt resultat,
              vilket endast kan tyda på att stödet har uppskattats av de personer
              som har berörts. Däremot är inte alla remissinstanser överens,
              vilket vi sverigedemokrater anser att man ska beakta.
            </seg>
            <seg n="b833d6ac">
              I ett flertal kommuner har man påtalat att det bör finnas ett
              gemensamt regelverk för att underlätta och minska handläggningstiderna
              men också för att få en rättvisare bedömning kommunerna emellan,
              vilket vi anser ska vara en självklarhet. Det förslag som nu föreslås
              kan innebära ojämlikt biståndsförfarande i landet, vilket vi inte
              anser acceptabelt.
            </seg>
            <seg n="0ce08072">
              Förslaget är inte heller obligatoriskt för kommunerna, vilket
              vi sverigedemokrater har en viss förståelse för. Dock anser vi
              att det ska finnas en målsättning från regeringens håll att samtliga
              kommuner i landet ska kunna erbjuda mobilitetsstödet.
            </seg>
            <seg n="c181499f">
              Jag yrkar till sist bifall till vår reservation i detta ärende.
            </seg>
          </u>
          <note type="speaker" n="1d7cd397">
            Anf. 20 LENNART AXELSSON (S):
          </note>
          <u who="Q5563036" xml:id="i-834dcf88809c637c-0" n="f2640e28">
            <seg n="c6318dd3">
              Herr talman! Enligt min mening är en av våra viktigaste uppgifter
              här i riksdagen att se till att vi gör det möjligt för alla att
              kunna vara delaktiga i samhället.
            </seg>
            <seg n="e0696898">
              Det kan handla om att vi ser till att de som blir sjuka eller
              arbetslösa har en ekonomisk trygghet som innebär att de kan fortsätta
              att vara en del av samhället, bo kvar i sin bostad och kanske
              kunna svara ja när deras barn vill gå på bio.
            </seg>
            <seg n="16a66ce1">
              Det kan också handla om, som i det här fallet, att underlätta
              för dem som har en funktionsnedsättning att på egen hand kunna
              ta sig dit de behöver genom att i stället för eller som ett komplement
              till färdtjänst erbjuda stöd till att skaffa ett motorfordon och
              anpassa det till ens egna förutsättningar och behov.
            </seg>
            <seg n="725fede9">
              Varje steg i riktning mot ett tillgängligare samhälle för alla
              är ett viktigt steg. Jag yrkar därför bifall till utskottets förslag
              i betänkandet.
            </seg>
          </u>
          <note type="speaker" n="eb65591a">
            Anf. 21 MAGNUS SJÖDAHL (KD):
          </note>
          <u who="Q10575345" xml:id="i-97da7eb630b79f0c-0" n="ec3f4917">
            <seg n="198cec85">
              Herr talman! Det som vi nu debatterar är ett ganska bra exempel
              på någonting som man skulle kunna kalla för politikens finsnickeriarbete.
              Vi upptäcker att det finns någonting som skulle kunna förbättras
              och hittar en lösning, testar om det fungerar och genomför det
              eller, som i detta fall, föreslår att de kommuner som så vill
              inför reformen. Det är en reform som kompletterar och täcker upp
              mellan färdtjänst och det statliga bilersättningsstödet.
            </seg>
            <seg n="dd3961f5">
              Jag har själv innan jag fick uppdraget som riksdagsledamot arbetat
              med att utföra just färdtjänstresor. Det är om det fungerar en
              väldigt bra service som erbjuds personer med olika former av funktionsnedsättning.
              Den ersätter den ordinarie kollektivtrafiken som de inte har möjlighet
              att använda sig av, eller de egna benen som inte fungerar på det
              sätt de skulle önska.
            </seg>
            <seg n="3546554f">
              Gemensamt för de färdtjänstberättigade är dock, även om färdtjänsten
              fungerar, en önskan att de helst skulle vilja färdas utan att
              vara beroende av att lita på att den beställda transporten kommer
              till rätt plats vid rätt tid. Helst av allt skulle de naturligtvis
              önska bort sin funktionsnedsättning. Den är inget de väljer själva.
              I andra hand önskar många att det skulle vara möjligt att använda
              sig av eget färdmedel, till exempel sin egen bil.
            </seg>
            <seg n="92a4814e">
              Herr talman! Det är just detta som propositionen föreslår en
              lösning på. Kommuner ska nu ges möjlighet att erbjuda ett stöd
              för att med en enkel åtgärd möjliggöra för den frihet det innebär
              att kunna färdas med sin egen bil i stället för att bli skjutsad
              av färdtjänsten. Det har provats i ett antal kommuner med gott
              resultat. Det har skapat en större frihet, och kostnaderna har
              minskat. Det är ett verkligt exempel på en vinn-vinn-situation.
            </seg>
            <seg n="db2873c0">
              En viktig sak att poängtera är att färdtjänsttillståndet inte
              påverkas av ett beslut om mobilitetsstöd. Det ska alltså således
              även efter att man har fått mobilitetsstöd kunna vara möjligt
              för den enskilde att använda sig av färdtjänst. Det är ju så att
              för en hel del av dem som har färdtjänst kan hälsotillståndet
              variera från dag till dag och därmed förutsättningarna för att
              kunna klara att köra sin egen bil. Det finns också en bred politisk
              enighet, och ingen motsätter sig denna reform. Det är bra.
            </seg>
            <seg n="0fa8fd34">
              Motionen som har väckts handlar om huruvida det ska skapas enhetliga
              riktlinjer. Det är en ganska vanlig och återkommande fråga. Hur
              mycket vi ska styra härifrån centralt, och hur mycket ska vara
              upp till de enskilda kommunerna att besluta om? Det finns inget
              enkelt svar på vad som är rätt eller fel i det. Men vi ska akta
              oss för att bakbinda landets 290 kommuner. Det finns en kommunal
              självstyrelse som vi ska respektera. Det handlar om olika förutsättningar
              och att beslut ska fattas nära den enskilde, den av oss kristdemokrater
              omhuldade så kallade subsidiaritetsprincipen.
            </seg>
            <seg n="d1f003e7">
              Jag tror dock att det kommer att på informell väg utarbetas en
              praxis mellan kommuner med likartade förutsättningar. Det finns
              samarbetsorgan, kommunförbund, och naturligtvis Sveriges Kommuner
              och Landsting. Kommunerna är inte skyldiga att införa detta. Den
              kommunala självstyrelsen påverkas inte.
            </seg>
            <seg n="b9780dd5">
              Kommuner ser väldigt olika ut från Helsingfors med i dagsläget
              900 000 invånare till Bjurholm i Västerbotten med sina dryga 2
              000 invånare. Därför är det svårt att utarbeta bestämmelser som
              är likadana när förutsättningarna är så radikalt annorlunda, och
              vi vill ju ha nära mellan medborgare och beslutsfattare.
            </seg>
          </u>
          <note n="e49ee1a7">
            Jag yrkar bifall till utskottets förslag i betänkandet.
          </note>
          <note n="cd064ee3">
            Överläggningen var härmed avslutad.
          </note>
          <note n="12e59001">
            10 § Statlig förvaltning och statistikfrågor
          </note>
          <note n="e8b9c60b">
            Talmannen konstaterade att ingen talare var anmäld.
          </note>
          <note n="74f5e06e">
            11 § Fiskeripolitik
          </note>
          <note type="speaker" n="bb0d0eb5">
            Anf. 22 JAN-OLOF LARSSON (S):
          </note>
          <u who="Q3374555" xml:id="i-5ae55864f99dbcb8-0" n="950b865b">
            <seg n="4fca024d">
              Herr talman! Så var det återigen aktuellt med fiskedebatt, och
              i dag handlar det om ett motionsbetänkande där det mesta inom
              fisket tas upp. Det är allt från vilka fiskeavtal EU tecknar med
              tredjeland, såsom Marocko eller andra afrikanska stater, till
              om hur vi ska väga fisken som fångats några hundra meter från
              vår svenska kust.
            </seg>
            <seg n="514fdd95">
              Fisket som näring i Sverige är i dag mindre än någonsin, och
              än färre yrkesfiskare kommer det att bli. Det är i mångt och mycket
              beroende på de regelverk som vi politiker skapar och som sedan
              våra myndigheter omsätter i nästan obegripliga regler.
            </seg>
            <seg n="b99c0e7c">
              Trots att det är väldigt få yrkesfiskare i Sverige är ändå fisket
              och dess förutsättningar ofta debatterade frågor i vårt samhälle.
              Detta beror nog mest på att fritidsfisket är en av de större fritidsaktiviteterna
              i vårt land.
            </seg>
            <seg n="743e79b2">
              Herr talman! I den nya fiskeripolitiken har utkastförbudet fått
              mycket stor publicitet. Troligen är det för att folk i allmänhet
              anser att det är ett enormt resursslöseri att kasta död fisk tillbaka
              i havet.
            </seg>
            <seg n="c77ed51a">
              För att undvika att kasta död fisk tillbaka i havet måste utvecklingen
              av selektiva redskap ske betydligt fortare än vad som sker i dag.
              Ingen vill kasta död fisk eller döda skaldjur tillbaka i havet.
            </seg>
            <seg n="675340ee">
              Sverige har drivit denna fråga i många år. Men inte förrän nu
              har myndigheterna fått uppdraget att upprätta en projektplan för
              utvecklingen av selektiva redskap för att möta den nya fiskeripolitiken.
              Risken är stor att patienten dör innan medicinen är framställd.
            </seg>
            <seg n="fcc4915e">
              Herr talman! Yrkesfiskarna och de som tillverkar redskap har
              ofta goda idéer om hur de vill utveckla redskapen, men det finns
              hinder för detta. Det handlar naturligtvis om ekonomi. Men framför
              allt handlar det om att det ska finnas möjlighet att utveckla
              redskapen.
            </seg>
            <seg n="b1a7a552">
              I dag innebär det rigorösa regelverket ett förbud mot att testa
              idéer för att minska bifångster och fångster av undermålig storlek.
              Näten och trålarna ska ha vissa maskstorlekar, och de ska vara
              utformade på visst sätt.
            </seg>
            <seg n="a2196204">
              Testar de som fiskar andra trålar och andra nät för att minska
              problemen med oönskad fångst kan de prickas. De kan bötfällas,
              och inte minst kommer de att hängas ut som kriminella. Däremot
              kommer de inte att rödlistas av WWF, trots att de är utrotningshotade.
            </seg>
            <seg n="0011e0e8">
              Ska vi från staten och myndigheternas sida hjälpa till att skapa
              mer selektiva redskap måste regelverket ge möjlighet till utveckling.
              De 9 miljoner som regeringen satsar de kommande fyra åren behöver
              då troligen förstärkas.
            </seg>
            <seg n="752a3b3f">
              När det gäller att förvalta bestånden handlar det också om att
              anpassa fiskeansträngningen till de fiskemöjligheter som finns.
            </seg>
            <seg n="cd589854">
              Nu har man ju inom EU kommit överens om att varje land är skyldigt
              att anpassa sin fiskeflotta till de kvoter som de har tillgängliga.
            </seg>
            <seg n="746ee04d">
              I dag används skattepengar till att köpa in fiskerättigheter
              från länder utanför EU för att upprätthålla Spaniens, Portugals
              och Frankrikes stora fiskeflottor. Så man kan ju undra om inte
              också vi ska satsa pengar på att köpa upp kvoter så att vårt svenska
              fiske kan bli mer lönsamt. Det finns ju tydligen pengar att hämta
              i EU för sådana aktiviteter. Eller är våra fiskare undantagna
              från dessa möjligheter?
            </seg>
            <seg n="624d6e85">
              Sverige skulle ju kunna köpa upp fiskerättigheter från Norge
              så att våra räkfiskare fick större kvoter och högre lönsamhet.
            </seg>
            <seg n="8f95370e">
              I dag är det tyvärr så att EU och Sverige har kört förhandlingarna
              med Norge in i väggen, så de fiskemöjligheter vi tidigare år har
              haft där är vi i dag utestängda ifrån – detta på grund av ett
              osedvanligt klumpigt handhavande i förhandlingarna.
            </seg>
            <seg n="0d51b63d">
              Herr talman! Fiskepolitiken är ju en gemensamhetspolitik. Ministrarna
              sitter i dygn efter dygn och förhandlar fram regelverk som omfattar
              det mesta.
            </seg>
            <seg n="12d9c05e">
              Regelverket skapas för de stora fiskeflottorna och inte för den
              småskaliga verksamhet som fisket i Sverige är. Regelverket blir
              allt som oftast ett hinder för det fiske som vi säger oss värna.
            </seg>
            <seg n="a6333bf0">
              Men vi skapar också egna regler som innebär att våra svenska
              fiskare har andra regler än en fiskare från ett grannland har.
            </seg>
            <seg n="d964354e">
              Vi kan se på det regelverk som vi infört när det gäller ålfisket.
              Vi stoppar fisket på västkusten, men på den danska östkusten kan
              man fiska ål.
            </seg>
            <seg n="9e25e10a">
              Vi stänger av delar av Kattegatt som fredad zon för torskfiske
              för svenska och danska fiskare, men tyska fiskare får fiska där
              i denna fredade zon.
            </seg>
            <seg n="cdd18775">
              Sverige har infört speciella regler för svenska laxfiskare. Där
              svenska fiskare fiskade lax ihop med tyskar, danskar och polacker
              får inte svenska fiskare fiska lax längre om de är yrkesfiskare.
            </seg>
            <seg n="4c479558">
              Ett annat exempel är att Sverige infört ett förbud mot att fiska
              hälleflundra under lekperioden från december till mars.
            </seg>
            <seg n="eeccd6b5">
              Detta är ju bra. Det märkvärdiga är att när den svenska fiskaren
              kastar tillbaka fisken så kan den danska fiskaren ta samma hälleflundra
              som den svenska fiskaren var tvungen att kasta tillbaka i havet,
              för den danska fiskaren omfattas inte av förbudet.
            </seg>
            <seg n="4e322ed1">
              Att fiskare som fiskar i samma område inte omfattas av samma
              regler undergräver all trovärdighet när det gäller regler om fiske.
            </seg>
            <seg n="12ca794a">
              Ska vi ha en gemensam fiskepolitik måste vi samordna reglerna
              i samma fiskeområden.
            </seg>
            <seg n="9f4e4bbc">
              Herr talman! Jag vill lyfta fram en motion som handlar om laxfisket.
            </seg>
            <seg n="91fa8df8">
              Vi vet ju alla att fisket efter lax i söder har stoppats och
              att kvoterna ska användas för laxfisket norröver. Laxen ska fångas
              i så kallade laxfällor – detta för att kunna återsätta vildlaxen
              och ta vara på den odlade laxen.
            </seg>
            <seg n="d02a4989">
              Åtgärderna är vidtagna för att stärka vildlaxbestånden i många
              vattendrag, speciellt de mindre som ligger långt under MSY-målen.
            </seg>
            <seg n="7b35ec56">
              Vi kan vara överens om att åtgärder behövs, men det verkar konstigt
              att det återigen är yrkesfisket som ska ta smällen.
            </seg>
            <seg n="b27d1e1a">
              Den mesta laxen kommer att fiskas i laxfällor där det kan ske
              en gallring så att vildlaxen återsätts.
            </seg>
            <seg n="6569afc4">
              Vi ska alla vara klara över att det regelverk som är skapat är
              avsett för yrkesfisket.
            </seg>
            <seg n="6174c613">
              De är tvungna att rapportera sin fångst så att den kan räknas
              av mot den svenska kvoten. Fritidsfisket eller det så kallade
              husbehovsfisket behöver inte rapportera sina fångster.
            </seg>
            <seg n="ddee7ee6">
              En laxfälla som är som en stor ryssja kostar i dag ca 100 000
              kronor. Det är ganska normalt för en laxfälla. Och då ska ni veta
              att 30 procent av alla laxfällor ägs av fritidsfiskare eller så
              kallade husbehovsfiskare. I stort sett ägs och används var tredje
              laxfälla av fritidsfiskare.
            </seg>
            <seg n="c38d19f1">
              Den lagstiftning som fritidsfiskarna omfattas av innebär att
              de inte får saluföra sin fångst, utan den ska konsumeras av dem
              och deras familjer till så kallat husbehov.
            </seg>
            <seg n="2938909c">
              Ser vi till hur många laxar yrkesfisket tar upp kan vi räkna
              ut den andel som fritidsfiskaren tar upp i sina fällor. Eftersom
              de inte får sälja sin fångst kan man undra var de gör av den.
              De måste äta lax morgon, middag, kväll året runt och ändå slänga
              en hel del.
            </seg>
            <seg n="1aaa52ba">
              Vi socialdemokrater anser att laxen ska värnas så att bestånden
              växer till. Detta är en enorm tillgång för att utveckla fisketurismen
              i vårt land, oftast i kommuner där turismen har en oerhört stor
              potential.
            </seg>
            <seg n="6b9c4b16">
              Det kan inte vara rimligt att man på fritidsbasis har kommersiella
              redskap för hundratusentals kronor och sedan är befriad från all
              form av redovisning. Att fiska på fritiden är viktigt och roligt,
              och att fånga lax med krok är ett bra sätt att tillgodose husbehovet.
            </seg>
          </u>
          <note n="722da9ee">
            Jag yrkar därmed bifall till reservation 10.
          </note>
          <note type="speaker" n="2385b99b">
            Anf. 23 KEW NORDQVIST (MP):
          </note>
          <u who="Q6015942" xml:id="i-4be238863580aec8-0" n="cc4e8986">
            <seg n="1ea6ed3c">
              Herr talman! I dag ska vi återigen – tiden går – debattera miljö-
              och jordbruksutskottets betänkande 9 om fiskeripolitik.
            </seg>
            <seg n="2bc5f857">
              Givetvis står jag bakom Miljöpartiets samtliga reservationer,
              men för tids vinnande yrkar jag bifall bara till reservation 14
              angående bottentrålning.
            </seg>
            <seg n="c23679d5">
              Vi i Miljöpartiet anser att Sverige måste prioritera miljön framför
              sociala och ekonomiska mål, för utan fisk kan det inte finnas
              något fiske. Målet är att alla fiskbestånd ska förvaltas över
              nivåer som kan producera maximalt hållbart utnyttjande, MSY. Det
              är oerhört viktigt för att vara säker på att fisket är långsiktigt
              hållbart. Jag tror nog att den insikten har trängt in i de flesta
              partierna i utskottet.
            </seg>
            <seg n="8939c6e3">
              Ett annat fokusområde för Miljöpartiet är fiskeavtal med tredje
              land. EU:s fiskeavtal med tredje land har haft många brister,
              och vi i Miljöpartiet har kritiserat avtalen och många gånger
              röstat mot att teckna sådana. Vi vill att olika villkor ska vara
              uppfyllda för att vi ska kunna acceptera ett fiskeriavtal med
              tredje land. Även här ser vi med tillfredsställelse att regeringen
              och övriga partier har närmat sig Miljöpartiets position.
            </seg>
            <seg n="f593ba6f">
              Ett huvudkrav är att avtal inte träffas med diktaturer. Mänskliga
              fri- och rättigheter måste respekteras av det land som EU ska
              sluta fiskeavtal med. Innan förhandlingar om förnyat fiskeavtal
              startar måste gedigna utvärderingar finnas tillgängliga.
            </seg>
            <seg n="36e7cfcb">
              Ett annat grundkrav är att fiske bara får bedrivas på ett överskott,
              alltså inte tära på kapitalet. Det är ett stort problem att fastställa
              hur stort fiskbeståndet är för att kunna hävda att fiske sker
              på ett överskott. Här måste det finnas tillfredsställande dokumentation,
              till exempel tillförlitliga beståndsuppskattningar och offentligt
              tillgängliga fristående utvärderingar.
            </seg>
            <seg n="580eb5e0">
              Tredje land måste kunna visa vilket fiske som bedrivs på dess
              vatten, så att fiskbeståndet inte utnyttjas två, tre eller flera
              gånger. Allt fiske måste räknas samman vid bestämmande av vad
              som är maximalt uthålligt fiske – alltså fram på bordet med alla
              protokoll och avtal.
            </seg>
            <seg n="257b89a3">
              Vi anser också att det minst miljöskadliga fisket ska prioriteras.
              Samma regler bör gälla för EU:s fiskare både i EU:s vatten och
              utanför.
            </seg>
            <seg n="a5dd90c3">
              Fiske bör ske för humankonsumtion och inte gå till foder.
            </seg>
            <seg n="621a333c">
              Vidare ska EU:s miljö- och sociala standarder gälla vid fiske
              i tredje lands vatten. I avtalet måste tillräckligt stor kustzon
              undantas för det kustnära fisket. Likaså ska regionalt samarbete
              eftersträvas.
            </seg>
            <seg n="430e7888">
              Vi anser att det är fiskeoperatörerna, alltså de som tjänar på
              avtalen, som ska betala kostnaderna för tillträdet till fiskevattnen
              enligt fiskeavtalen, inte Europas skattebetalare.
            </seg>
            <seg n="beb869c0">
              För att kunna övervaka att ingångna avtal efterlevs måste någon
              form av kontroll utövas. Vi förordar satellitövervakade skepp
              från EU enligt så kallade VMS.
            </seg>
            <seg n="b3747439">
              Vi vill att ekonomiskt stöd till tredje lands fiskeutvecklingsprogram
              måste stödja uthållig utveckling.
            </seg>
            <seg n="d8e454bc">
              Likaså vill vi att ersättning för fiskerättigheter måste frikopplas
              från erhållna fångster. Vi anser också att stöd ska utgå även
              om fångsterna uteblir eller inte är tillräckliga.
            </seg>
            <seg n="b3f65a27">
              När man sedan slutligen står inför uppgiften att förkasta eller
              acceptera ett fiskeavtal mellan EU och tredjeland blir det en
              fråga om en helhetsbedömning. Där är frågan: Vad är alternativet
              till avtalet?
            </seg>
            <seg n="5ea9dde7">
              Herr talman! Jag tänkte tala lite grann om bottentrålning. Det
              används för att fiska räkor, torsk och strömming. Metoden är omdiskuterad
              eftersom den har stor inverkan på miljön. Ändå ökar trålningen,
              framför allt på djupare vatten. Ny forskning visar att bottentrålning
              resulterar i grumligt bottenvatten och att miljögifter som tidigare
              var låsta i bottnen frigörs och återinförs i ekosystemet. Båda
              dessa faktorer kan ha stor negativ påverkan på ekosystemet, som
              består av känsliga bottenorganismer och livsstadier.
            </seg>
            <seg n="c759f783">
              Den utveckling som sker av miljövänligare fiskeredskap, så kallade
              trålbord, tycker vi är positiv. Men huruvida man genom dessa undviker
              att grumla bottenvattnet återstår att se. Fram till dess att den
              tekniken är framme och visar sig leva upp till alla förhoppningar
              anser vi att Sverige ska införa förbud mot bottentrålning. Om
              det sedan visar sig att redskapen håller vad de lovar måste det
              ändå införas rigorösa regler för hur, var och när trålning ska
              få utföras i de olika havsområdena.
            </seg>
            <seg n="54e780f2">
              Herr talman! Nu kommer jag till en hjärtefråga för mig. Den handlar
              om ålen. Ålen är akut hotad. Det har aldrig funnits så lite europeisk
              ål. Förra året fanns det faktiskt lite mer än vad det finns i
              år, så beståndet är hela tiden minskande. Trots att vi har en
              förvaltningsplan som sjösattes 2007 minskar beståndet. Ålen är
              nu rödlistad och akut hotad. Det finns stor risk för att ålen
              dör ut inom en snar framtid.
            </seg>
            <seg n="53b7eef2">
              Ålen hotas av fiske, förändringar av livsmiljön och miljögifter.
              Den största inverkan har fisket. Vattenkraftsturbiner inverkar
              också negativt, men dödar färre ålar än fisket. Eftersom fisket
              sker på nästan alla ålens livsstadier – från glasål till blankål
              – har det sammanlagda fisketrycket under uppväxtfasen inneburit
              att utvandringen av vuxen ål nästan har utraderats. Den vetenskapliga
              rekommendationen för att kunna uppnå målen i den europeiska förvaltningsplanen
              är att allt ålfiske upphör samt att all övrig mänsklig påverkan
              på ålbeståndet reduceras till ett minimum. Det råder nu ingen
              tvekan om att ett fiskestopp är den avgörande åtgärden för ålens
              möjligheter till återhämtning.
            </seg>
            <seg n="a8dca681">
              Den svenska delen av förvaltningsplanen har inte visad önskad
              effekt och beräknas inte heller göra det under överskådlig tid.
              Ett problem är de överdrivna förväntningar som finns på frivilliga
              åtgärder från kraftbolagen. Ett allvarligare problem är att planen
              i mycket hög grad förlitar sig på utsättningar, det vill säga
              flytt av ålyngel från Biscayabukten till Sverige, och inte i tillräckligt
              hög grad på att minska fisket.
            </seg>
            <seg n="b98689a1">
              Herr talman! Varför är jag då så negativ till utsättning av ålyngel?
              Jo, mycket allvarliga invändningar mot effekterna av ålutsättningar
              har kommit fram genom forskningen de senaste åren. Ingenting har
              hittills tytt på att flyttad ål kan hitta tillbaka till lekområdena
              i Sargassohavet, och navigeringsförmågan hos utsatt och flyttad
              ål försämras. Visserligen har det kommit en forskarrapport om
              utsatt ål som har spårats ut i Atlanten, men ytterligare forskning
              måste till för att säkert kunna fastställa att utsatt ål i så
              fall hittar tillbaka till Sargassohavet.
            </seg>
            <seg n="f0be5681">
              Utsättningar måste därför betraktas endast som ett stöd för ålfiskare
              som annars skulle tvingas sluta fiska därför att ålen försvinner.
              Utsättningar upprätthåller antalet ålfiskare på konstgjord väg.
              Därmed får de möjlighet att också fånga ål som annars skulle ha
              simmat till Sargassohavet för att leka. Utsättningar av ål måste
              därför stoppas och den svenska ålförvaltningsplanen revideras.
            </seg>
            <seg n="53f56441">
              Vi tycker att det är dags att följa Norges och Irlands exempel,
              det vill säga att helt stänga fisket av denna akut utrotningshotade
              art. Eftersom ålar från Östersjöregionen ofta migrerar längs den
              svenska kusten på väg till Sargassohavet kan ålar som fångas av
              svenska fiskare vara ålar som har överlevt som resultat av räddningsåtgärder
              i andra länder runt Östersjön. Om Sverige skulle tillåta fortsatt
              ålfiske riskerar vi inte bara att ålen utrotas utan även att spoliera
              andra länders, till exempel Finlands, åtgärder enligt förvaltningsplanerna.
              Det är alltså inte konstigt om vissa fiskare tycker att det finns
              hyfsat med ål.
            </seg>
            <seg n="ea9e65f0">
              Ett ålfiskestopp får konsekvenser för de ca 300 personer som
              nu har licens att fiska ål. De har minskat med 450 personer sedan
              2005. En stor del av dessa är ålderspensionärer. Avvecklingsstöd
              kan finnas inom ramen för den europeiska fiskefonden. Ett totalt
              ålfiskeförbud innebär därmed vissa kostnader, som måste vägas
              mot utsikterna att aldrig mer kunna fiska ål och att arten försvinner.
              Utrotning är tyvärr för evigt.
            </seg>
          </u>
          <note type="speaker" n="e0b4b176">
            Anf. 24 JOSEF FRANSSON (SD):
          </note>
          <note n="092dc9ad">
            Herr talman! Jag inleder med att yrka bifall till Sverigedemokraternas
            reservation nr 16.
          </note>
          <u who="Q5740653" xml:id="i-f862031a3b38c8d2-0" n="c6e6a429">
            <seg n="b7987c24">
              I dag debatterar vi fiskeripolitik. I samband med detta kan det
              vara värt att erinra om att Sverige sedan urminnes tider har varit
              en nation med långtgående traditioner inom såväl jordbruk som
              fiske. Vi har stora arealer av brukbar mark, enorma kustlandskap
              och otaliga sjöar. Dock har vi aldrig haft något omfattande vattenbruk,
              vilket är konstigt då vi är ett av de länder i världen som har
              goda förutsättningar för just detta. Detta är någonting som jag
              vill tala om här i dag.
            </seg>
            <seg n="6a5cfdf5">
              Jag vill dock börja med ett annat ämne. Jag konstaterar att det
              i detta betänkande finns flera reservationer som tar upp EU:s
              externa fiskeripolitik. Sverigedemokraterna har ingen egen reservation
              i ämnet i just detta betänkande. Jag tycker ändå att det kan vara
              värt att nämna att vi från Sverigedemokraternas sida konsekvent
              har avstyrkt EU:s fiskeavtal vid överläggningar inför ministerråden.
            </seg>
            <seg n="6d1bd2f6">
              Det finns ofta en aspekt om mänskliga rättigheter där EU helt
              enkelt förhandlar med stater som bryter mot dessa. Vi ifrågasätter
              också kostnadseffektiviteten i dessa fiskeavtal. Vi ser allvarligt
              på att pengar från den svenska medlemsavgiften – alltså svenska
              skattepengar – där vi är stora nettobetalare till EU delvis går
              till att upprätthålla en fiskeflotta, kanske främst i Spanien
              och Portugal. Man kan tycka att dessa borde ha anpassats till
              hållbara fiskenivåer vid det här laget.
            </seg>
            <seg n="f9102daf">
              Herr talman! 2007 uppdrog regeringen till en särskild utredare
              att analysera förutsättningarna för hur vattenbruket kan utvecklas
              i Sverige. I början av februari 2009 avlämnades en färdigställd
              SOU, Det växande vattenbrukslandet . Den gav en mycket positiv
              bild av möjligheterna där man för en relativt liten penning i
              form av stöd från staten skulle kunna bygga upp en för svensk
              del betydande näring som på ett mycket kostnadseffektivt sätt
              skulle kunna skapa nya jobb på landsbygden. I dagsläget är näringen
              för liten för att kunna bekosta till exempel avelsprogram, vilket
              gör att stöd initialt är nödvändigt.
            </seg>
            <seg n="f7f39704">
              Efter det att utredningen lades på regeringens bord har det nu
              gått ungefär fem år, och även om frågan i viss mån har gått framåt
              är det förvånansvärt tyst om vattenbruket. De få gånger det hörs
              någonting är det snarast ur ett problemperspektiv, och inget som
              handlar om den stora potential som finns i näringen.
            </seg>
            <seg n="d6755514">
              Om man ser närmare på hur regeringen har hanterat frågan tycks
              det vara EU som driver på i bakgrunden för utvecklingen. En större
              tydlighet från regeringen vore önskvärd i frågan. Jag tror man
              skulle kunna nå långt bara genom en tydlig signalpolitik – givetvis
              i kombination med regelförenklingar, forskning och andra åtgärder.
              Detta är förhoppningsvis på gång genom Jordbruksverkets regi.
            </seg>
            <seg n="20dc4966">
              I dagsläget kan vi se att näringen förvisso växer. Men det är
              fortfarande en försvinnande liten industri.
            </seg>
            <seg n="459699b6">
              Medan vårt grannland Norge står för 1,5 procent av hela världsproduktionen
              av odlad fisk är Sveriges andel så liten att den inte ens kan
              uttryckas i hela promille – ca 0,2 promille närmare bestämt.
            </seg>
            <seg n="a1606719">
              Herr talman! Världens befolkning växer så det knakar, och i takt
              med befolkningsökningen och att många människor sakta men säkert
              tar sig ur fattigdomens bedrövelser ökar efterfrågan på animaliska
              produkter.
            </seg>
            <seg n="fe9c6ae7">
              Den ökande konsumtionen av fisk utgör en av de största utmaningarna
              under överskådlig framtid, då fiskebestånden i våra hav minskar.
              Även om vissa ljusningar finns i fråga om vissa arter minskar
              bestånden av de flesta arter av matfisk, och de flesta är redan
              gravt utfiskade eller på gränsen till utrotning.
            </seg>
            <seg n="71e1acdd">
              Nästan hälften av de 110 miljoner ton fisk som konsumerades i
              världen 2006 var odlad. Vi menar att denna andel går att öka.
            </seg>
            <seg n="e71bd0b8">
              De resurs- och miljömässiga fördelarna med fiskodling är avsevärda,
              då fiskodling har en av de lägsta foderomvandlingsfaktorerna för
              någon animalisk produkt. Med andra ord krävs det förhållandevis
              lite foder för att producera fisk jämfört med andra köttprodukter,
              såsom fläsk och nöt.
            </seg>
            <seg n="49123b73">
              Även musslor är ett utmärkt odlingsalternativ, som dessutom bidrar
              till att rena sjöar och vattendrag på de närsalter som kan vara
              en eventuell bieffekt av fiskodling. Musselodling i form av så
              kallade närsaltsfällor är inte bara ett verktyg för att kompensera
              för eventuella utsläpp av närsalter utan utgör i sig ett strategiskt
              medel för att på sikt höja kvaliteten i våra svenska sjöar och
              hav.
            </seg>
            <seg n="c0f14155">
              Såväl fisk som skaldjur är dessutom rika på näring i form av
              protein och fettsyran omega 3.
            </seg>
            <seg n="c2a1a114">
              Sammantaget är vattenbruk ett bra sätt att producera näringsrik,
              resurseffektiv och miljövänlig mat, och Sverige har bättre förutsättningar
              än de flesta att bygga upp en effektiv industri kring detta.
            </seg>
            <seg n="97492ed3">
              Ett välutvecklat vattenbruk skulle också innebära många nya arbetstillfällen.
              Den blygsamma produktion Sverige bedriver i dagsläget omsätter
              bara några hundra helårsarbeten. Hade produktionen varit lika
              omfattande som den i Norge hade det inneburit tusentals fler arbetstillfällen.
            </seg>
            <seg n="86e1b086">
              Värt att nämna i sammanhanget är att fiskodlingen i Norge genererar
              exportinkomster på ungefär 17 miljarder norska kronor.
            </seg>
            <seg n="cb1d4c87">
              Våren 2009 släpptes, som jag tidigare nämnde, utredningen Det
              växande vattenbrukslandet . Där redogörs för en rad åtgärder för
              att nå en expansion av vattenbruket i Sverige. Om utredningen
              följs och det leder till en ökad produktion på 50 000 ton per
              år, från i dagsläget ungefär 12 000 ton, beräknas det innebära
              1 100 nya årsarbetstillfällen till en kostnad av 60 miljoner kronor
              under fem år.
            </seg>
            <seg n="7e348379">
              Det är en förhållandevis blygsam insats i jämförelse med de enorma
              resurser som ofta läggs på sysselsättningspolitik.
            </seg>
            <seg n="d4a1995f">
              Arbetstillfällen i form av kringverksamheter är här inte medräknade
              och kommer givetvis att växa i takt med den ökande mängden fisk.
            </seg>
            <seg n="56dd7f48">
              Värt att tillägga i sammanhanget är dock att 50 000 ton odlad
              fisk fortfarande är en mycket låg nivå jämfört med Norge – ungefär
              6 procent.
            </seg>
            <seg n="7896a288">
              Allt detta förutsätter dock att det sker en rad förändringar
              i statens och samhällets sätt att se på vattenbruk. För statens
              del gäller det att undanröja och förenkla framför allt de byråkratiska
              hinder som i dagsläget utgör en anledning till att många väljer
              att inte satsa på branschen.
            </seg>
            <seg n="6db4edbf">
              Ska en näringsidkare i Sverige starta upp ett vattenbruk behöver
              han i dagsläget ofta ha att göra med flera olika myndigheter,
              länsstyrelser och kommuner för att få det lagstadgade tillståndet
              till vattenbruk. Ofta sker kontakterna mellan dessa myndigheter
              dåligt, vilket resulterar i långa handläggningstider.
            </seg>
            <seg n="5abff38c">
              Utbildningen bland regionala och kommunala tillsynsmän och kontaktpersoner
              är ofta undermålig, vilket behöver åtgärdas.
            </seg>
            <seg n="8e355ffe">
              Vidare går denna verksamhet in under flera olika lagstiftningar
              och reglementen, vilket gör det snårigt för den enskilde företagaren
              att sätta sig in i desamma.
            </seg>
            <seg n="5b9ac55d">
              Handläggningstiderna på länsstyrelserna varierar kraftigt, och
              på sina ställen tar det uppemot ett år att gå igenom det byråkratiska
              maskineriet. Sammantaget innebär detta hinder för den enskilde
              att ge sig in i denna bransch, då det kan ta flera år att få tillstånd.
            </seg>
            <seg n="52e2b58c">
              En central styrning av ansökan om tillstånd för vattenbruk är
              nog ett måste för att få vi ska få i gång denna näring. Ur ett
              lagstiftarperspektiv vore det högst önskvärt om man kunde begränsa
              antalet involverade myndigheter.
            </seg>
            <seg n="ccc41da5">
              Enligt Jordbruksverkets hemsida kommer man att släppa en handlingsplan
              under 2014 med åtgärder för vattenbruket, och det ska bli mycket
              intressant att ta del av vad den innehåller.
            </seg>
            <seg n="14c8a7b5">
              Sverige befinner sig i dagsläget i en unik position att utvidga
              sitt vattenbruk, inte minst för att detta är eftersträvansvärt
              för landsbygdsjobben.
            </seg>
          </u>
          <note type="speaker" n="b5042e0e">
            Anf. 25 JENS HOLM (V):
          </note>
          <u who="Q946708" xml:id="i-9ac01e32a3f7947d-0" n="eee1484c">
            <seg n="ddddddcd">
              Herr talman! Ungefär 80 procent av världshaven är utfiskade,
              och våra svenska vatten är inget undantag. Orsaken till denna
              stora utfiskning är förstås det kommersiella fisket och det illegala
              fisket. Men andra viktiga orsaker till att fiskarna försvinner
              från våra hav och vatten har att göra med spridning av miljögifter,
              med vattenkraften, med oljeutsläpp och med de pågående klimatförändringarna.
              Att ta tag i denna fråga och återställa balansen i våra hav är
              förstås en mycket stor fråga. Den rör inte bara fisket, utan den
              rör en mängd olika områden.
            </seg>
            <seg n="824c72d1">
              Som jag sade är våra svenska vatten inget undantag. Bestånden
              av torsk, abborre och ål, som har nämnts, är mer eller mindre
              direkt hotade av det storskaliga fisket.
            </seg>
            <seg n="18b97fdb">
              Vänsterpartiets politik i detta avseende har varit att fiskekvoterna
              alltid måste anpassas till vad forskningen och expertisen säger.
              Vi kan se att EU alldeles för länge har drivit en politik där
              man lyssnat på kortsiktiga särintressen och tillåtit långt mycket
              större kvoter än vad som är hållbart. Jag tycker att vi nu ser
              en utveckling som åtminstone sakta går åt rätt håll, där man lyssnar
              mer på rådgivningen från expertisen.
            </seg>
            <seg n="c9350a4a">
              Vi i Vänsterpartiet vill, precis som Miljöpartiet, ha ett totalstopp
              för fisket av ål, och vi står förstås bakom reservationen om det.
              Vi driver också att det ska tas fram selektiva redskap, så att
              oönskat fiske inte blir av utan att man fiskar upp endast de fiskar
              som är avsedda. Vi driver att stora subventioner till fiskesektorn
              ska avskaffas, och vi vill ha kvar endast de subventioner som
              är påvisat hållbara, som bidrar till utvecklingen av den marina
              miljön och som inte bidrar till utfiskning. Vi vill ha ett förbud
              mot bottentrålning, och jag yrkar härmed bifall till reservation
              14, där denna fråga lyfts fram. Det handlar inte bara om att vi
              vill skydda bestånden av fisk, utan kampen mot bottentrålning
              är i allra högsta grad också en miljöfråga eftersom dessa bottentrålare
              river upp mycket av bottensedimentet.
            </seg>
            <seg n="5d82b84d">
              I vår budgetmotion ökar vi kraftigt anslagen till Havs- och vattenmyndigheten
              och anslagen som rör skydd av marina områden och havs- och vattenmiljö
              över lag.
            </seg>
            <seg n="accbd3d6">
              Jag nämnde miljöskadliga subventioner tidigare. Om vi tittar
              på EU:s fiskeripolitik ser vi att det bokstavligen är en miljardrullning
              som går till fiskesektorn. En del subventioner kan vara motiverade,
              exempelvis till att ta fram selektiva fiskeredskap eller till
              att utveckla ett hållbart och miljövänligt fiske, men när det
              gäller stora sänkningar av bränsleskatter och stora bidrag till
              företag tycker vi i Vänsterpartiet att det är subventioner som
              måste avvecklas.
            </seg>
            <seg n="bc9baa67">
              Jag ser med viss tillförsikt att regeringen åtminstone delvis
              har tagit tag i frågan om så kallade miljöskadliga subventioner.
              Regeringen har gett ett uppdrag till Havs- och vattenmyndigheten
              att på dess område – jag antar att det är inom fiskeripolitiken
              och annat – gå igenom vilka subventioner som finns här i Sverige
              till det området. Myndigheten ska nu i april återkomma med en
              rapport om detta, och jag hoppas och förutsätter att den då lägger
              fram en konkret rapport om vilka subventioner som är miljöskadliga
              och vilka subventioner vi därmed kan avskaffa.
            </seg>
            <seg n="0498336e">
              Jag är dock besviken över att regeringen i instruktionerna till
              myndigheten har formulerat det så att det endast är de icke skatterelaterade
              miljöskadliga subventionerna som ska ses över. Det är alltså inte
              alla miljöskadliga subventioner. Om man talar om icke skatterelaterade
              subventioner tar man förstås bort alla subventioner som rör till
              exempel nedsättning av koldioxidskatt och andra skatter, och då
              missar man en stor del av de miljöskadliga subventionerna. Jag
              undrar – och det är en fråga till de borgerliga partierna – varför
              man har omdefinierat uppdraget på det viset.
            </seg>
            <seg n="d0fbf424">
              Jag skulle också vilja tala om fiskepartnersavtal med tredjeland.
              I det här fallet rör det nästan uteslutande länder i den fattiga
              delen av världen. EU har för närvarande 13 till 14 så kallade
              fiskepartnersavtal med utvecklingsländer. Det handlar om utbetalningar
              på ungefär 1 ½ miljard kronor varje år. Det är nästan 20 procent
              av EU:s totala fiskebudget som går till de här avtalen, som i
              väldigt stor utsträckning handlar om att subventionera ungefär
              700 europeiska fiskebåtar för att de ska kunna fiska upp fisk
              främst utanför Västafrikas kust men även utanför Kiribati, Madagaskar
              och en del andra länder.
            </seg>
            <seg n="3771dd0f">
              Avtalen har sitt ursprung i att många av EU:s medlemsländer är
              gamla kolonialmakter. Det gäller Spanien, Italien, Frankrike,
              Portugal och så vidare. Länderna har haft en tradition av att
              fiska i sina gamla kolonier, och när nu kolonierna har frigjort
              sig och det blir allt mindre fisk i våra europeiska fiskevatten
              vill Frankrike, Spanien, Portugal och så vidare kunna fortsätta
              fiska i sina forna kolonier. Jag anser alltså att fiskeavtalen
              är nykoloniala avtal som borde avskaffas.
            </seg>
            <seg n="7337a24f">
              Jag kan också se att vi i Vänsterpartiet har haft viss framgång
              med den här kritiken – 2012 beslutade EU om en förändring av fiskeavtalen,
              vilket vi får säga är ett steg framåt. Man säger nu att man endast
              ska fiska upp det överskott av fisk som finns. Det är inte alltid
              man fastställer ett sådant överskott på vetenskapliga och korrekta
              grunder, men det är ändå bra att man säger att det endast är överskottet
              som ska fiskas upp. Man säger också att summor ska avsättas till
              att utveckla hållbart fiske i de här länderna. Det är bra och
              viktiga framsteg; det vill jag verkligen understryka.
            </seg>
            <seg n="88e66099">
              Jag ställer mig dock fortfarande frågande till varför EU ska
              ha fiskepartnersavtalen över huvud taget. Varför ska våra skattepengar
              gå till de här nykoloniala avtalen? Den absolut största delen
              av pengarna går inte heller till att utveckla hållbart fiske i
              de här länderna, utan pengarna går till att subventionera europeiska
              fiskeflottor så att de ska kunna fiska upp haven i de här länderna.
              Om man vore genuint engagerad i frågan och intresserad av att
              länderna ska kunna utveckla lokalt och hållbart fiske borde vi
              omdefiniera avtalen till att bli biståndsprojekt för att just
              utveckla lokalt och hållbart fiske. Det är det som ska vara huvudsyftet
              – inte att europeiska fiskeflottor ska kunna fiska upp Afrikas
              fiskevatten när de europeiska vattnen har slut på fisk.
            </seg>
            <seg n="1394cb9a">
              Det är precis det Vänsterpartiets reservation nr 12 handlar om:
              att avskaffa de nykoloniala avtalen och i stället låta alla pengar
              gå till att utveckla lokalt och hållbart fiske. Man ska kunna
              förädla fisket i de här länderna och bygga upp lokala industrier
              och marknader och på så sätt få i gång en viktig utveckling. Därför
              yrkar jag bifall till reservation nr 12.
            </seg>
            <seg n="5693d402">
              (Applåder)
            </seg>
          </u>
          <note type="speaker" n="e94d7759">
            Anf. 26 RUNE WIKSTRÖM (M):
          </note>
          <u who="Q6241709" xml:id="i-94d0b839d503d94d-0" n="286f3405" next="i-a7460f97096684c8-0">
            <seg n="f8ffb079">
              Herr talman! Fiskebestånd kommer och går, och så har det alltid
              varit. Under krigsåren var det turligt nog gott om strömming i
              Östersjön, vilket i hög grad bidrog till folkförsörjningen. Efter
              oåren försvann också strömmingen. Man trodde att den skulle försvinna
              helt, men vad hände på 70-talet? Jo, vi fick en strömmingsperiod
              av aldrig skådat format – som på 80-talet dramatiskt avtog. Då
              fick vi i stället en torskuppgång i Östersjön som vi aldrig förr
              hade upplevt. Den uppgången avtog sedan, och torsken nådde en
              bottennivå. Någon skrev: Vem tar den sista torsken? Men vad hände?
              Jo, plötsligt fanns torsken där igen. Om inte miljön ändrar förutsättningarna
              lär variationerna fortsätta.
            </seg>
            <seg n="f727b9c9">
              En grundförutsättning för fiske är att man fiskar på ett hållbart
              sätt. Jag har själv sedan jag var barn fått lära mig att leva
              av naturen, men på naturens egna villkor. Jag fiskar i samma vatten
              som mina förfäder, eftersom vi har vårdat vårt fiske och bara
              tagit ut överskottet. Det gäller vatten där vi förr var rådande
              över fiskeresursen, men under senare år har spelreglerna ändrats.
              Sälen, som förr var mycket skygg och undvek människan, har kommit
              in i våra vikar och flader, och den ställer till med stora problem.
              Även skarven gör regelbundna besök. Sälen tar den stora fisken
              och skarven den mindre. Sportfisket tar också sin andel.
            </seg>
            <seg n="09869891">
              Som synes har spelreglerna förändrats, och vi är inte längre
              rådande över resursen. Något måste göras för att råda bot på problemet
              – här måste åtgärder till. Förvaltning av säl och skarv måste
              införas, för de plockar långt mer fisk än vad yrkesfisket gör.
            </seg>
          </u>
          <note n="92394083">
            I dag debatterar vi MJU9 Fiskeripolitik , och jag yrkar bifall
            till utskottets förslag och avslag på alla reservationer och motioner.
          </note>
          <u who="Q6241709" xml:id="i-a7460f97096684c8-0" n="286f3405" prev="i-94d0b839d503d94d-0">
            <seg n="bbf20aaa">
              Vattenbruket har stora möjligheter att utvecklas och bidra med
              nyttig fisk till våra hushåll, men övergödningsproblematiken måste
              tas på största allvar. Fodret de äter är till största delen framställt
              av fiskeråvara. Regeringen avsätter under mandatperioden 68 miljoner
              kronor för att utveckla vattenbruksverksamheten. Även ett regelförenklingsarbete
              har pågått, och kostnaderna för tillsyn har sänkts. Som har nämnts
              tidigare beräknas en handlingsplan med åtgärder vara klar under
              2014.
            </seg>
            <seg n="1df305b9">
              Det småskaliga fisket har det väldigt motigt. Delvis beror det
              på fiskeförbud på vissa arter, men det beror också på att rekryteringen
              av yngre fiskare nästan helt har upphört – mycket på grund av
              att det under ett antal år har funnits svårigheter med att få
              ut behörigheter för att bli yrkesfiskare.
            </seg>
            <seg n="2b6bfa4e">
              Nu satsas det på att fiskaren själv ska ta hand om sin fångst
              genom självförädling, såsom rökerier, gårdsbutiker, restauranger
              med mera. Här kommer Matlandet Sverige in med stöd och hjälp.
              Det är också verksamheter som ofta för med sig arbetstillfällen
              för omkringboende. Jag har själv ganska stor erfarenhet av det.
            </seg>
            <seg n="37545d1d">
              För att få ett långsiktigt hållbart fiske behövs selektiva redskap.
              Regeringen har satt till stora summor för att utveckla bättre
              redskap i samarbete med yrkesfisket. Yrkesfisket jobbar för högtryck
              för att minska bifångsterna. Ingen vill ju ha bifångster i sina
              redskap.
            </seg>
            <seg n="f1b39548">
              Det finns motioner om ålfisket där man kräver noll procents dödlighet,
              men vi har knappt något ålfiske kvar. Ska man kräva noll procents
              dödlighet bör man i första hand ge sig på den största boven som
              är vattenkraften. Ta sedan tag i skarvproblemet. Vi har en ålplan
              som vi följer, men personligen skulle jag gärna se vissa förändringar
              i den.
            </seg>
            <seg n="98bddf74">
              Herr talman! Sanktionsavgifter tas ut om en fiskare gör något
              fel. Och det är helt rätt att den som felar ska tillrättavisas,
              men inom fisket har tillrättavisningarna gått väl långt när man
              inte tar hänsyn till yttre omständigheter. En översyn av regelverket
              är därför välkommen. Kameraövervakning för att kontrollera att
              fiskare inte bryter mot regelverket får under inga omständigheter
              införas utan fiskarens medgivande. Fiskarna är redan den hårdast
              kontrollerade yrkeskåren i Sverige.
            </seg>
            <seg n="c4e6920f">
              Överlåtbara fiskekvoter måste införas när ett utkastförbud införs,
              annars riskerar man att stoppa en fiskare som har fiskat slut
              på sin tilldelning av en fiskart men har kvar av andra fiskarter.
              Lika regelverk måste finnas för alla nationers fiskare som fiskar
              inom samma område. När ett utkastförbud införs kan också andra
              tekniska detaljer ändras. Då kan systemet med begränsningar av
              antalet fiskedagar ha spelat ut sin roll. Andra tekniska regler
              kan också på sikt tas bort. Havs- och vattenmyndigheten har beslutat
              att garnfisket ska ha en fast torskkvot på 3 000 ton. I dagsläget
              räcker den gott till, men att låsa fast sig kan ha sina risker.
            </seg>
            <seg n="3db1c3e4">
              Det finns en motion som kräver att bottentrålning ska förbjudas.
              Jag håller med motionären om att det i vissa områden är känsliga
              bottenförhållanden. Problemet med ett totalförbud är det stora
              sälbeståndet som hotar att omöjliggöra allt garn- och krokfiske.
              Då är det bara trålen som står till buds, om vi inte ska ha ett
              fiskeförbud. Men trots att man trålat i hundra år på vissa bottnar
              finns där alltjämt gott om fisk. Väl att märka är att i väldigt
              stora områden av våra hav är trålning inte alls tillåten. Invägning
              av fisk måste ske på en godkänd våg som är dyr i inköp. Samma
              regler gäller om man fiskar mängdfiske eller om man har små fångster.
              Detta är en EU-regel som tyvärr inte har några undantag, oavsett
              om man fiskar mycket eller lite.
            </seg>
            <seg n="f8c23599">
              EU, liksom regeringen, vill att fisket ska regionaliseras. Här
              finns många fördelar som att man lättare kan ta hänsyn till problem
              av lokal karaktär. Förslag finns om att göra Östersjön till en
              region, men tar man en sådan stor region måste man också ta hänsyn
              till Östersjöns helt olika förutsättningar.
            </seg>
            <seg n="84c9a348">
              Sverige kämpade länge för att höja minimimåttet på Östersjötorsk
              från 35 till 38 centimeter. Nu vill EU återgå till 35 centimeter.
              Detta är ett stort resursslöseri. Det vore bättre att höja minimimåttet
              till 40 centimeter.
            </seg>
            <seg n="2fb7c1da">
              Moderaterna strävar efter en långsiktig fiskeripolitik där regelverket
              så långt som möjligt ligger fast och inte ändras år efter år.
            </seg>
          </u>
          <note type="speaker" n="62c81b51">
            Anf. 27 JAN-OLOF LARSSON (S) replik:
          </note>
          <u who="Q3374555" xml:id="i-5ae55864f99dbcb8-1" n="950b865b">
            <seg n="a4c8c450">
              Herr talman! När man hör Rune Wikström stå och tala här i talarstolen
              vet man inte om han är partiföreträdare eller vem han företräder,
              men jag hoppas att det är alliansregeringens politik som han företräder.
              Annars blir det väldigt svårt att debattera.
            </seg>
            <seg n="3fd075df">
              När du talade om Östersjön och torsken sade du att plötsligt
              var torsken där igen. Ja, men det var inte så att det var plötsligt,
              utan det var en stor diskussion i EU om en torskförvaltningsplan
              som alla ställde upp på i EU. Den omfattade alla i EU som fiskade
              i Östersjön. På så sätt fick vi tillbaka torskbeståndet både snabbt
              och på ett bra sätt och som nu har gett utökade kvoter.
            </seg>
            <seg n="1e9004fe">
              I mitt inlägg sade jag att vi har en ålplan i EU men speciella
              regler för Sverige. Den ål som går utefter den svenska kusten
              får vi inte ta, men den som går utefter danska kusten får vi ta,
              så det gäller att ålen väljer rätt väg.
            </seg>
            <seg n="a06ca818">
              Vi socialdemokrater är för en reell förvaltningsplan för ålen
              som gäller alla i EU, precis som det var för torsken. Om vi har
              ett torskfiskestopp i ett område i Kattegatt gäller det Sverige
              och Danmark, men det gäller inte Tyskland som får fiska där. Vi
              har ett förbud att fiska hälleflundra under en viss del av året
              som gäller Sverige, men det gäller inte Danmark, så när vi kastar
              i hälleflundran kan danskarna ta upp den. Vi har ett laxfiskeförbud
              som gäller svenska fiskare i ett område i Östersjön där polacker,
              tyskar och danskar får lov att fiska lax. Det här har din regering
              och du sagt okej till.
            </seg>
            <seg n="0abbb3dc">
              Min fråga är då: Vad innebär det här för bestånden som helhet?
              Och varför ska vi ha olika regler när vi fiskar på samma ställe?
            </seg>
          </u>
          <note type="speaker" n="06cbab8b">
            Anf. 28 RUNE WIKSTRÖM (M) replik:
          </note>
          <u who="Q6241709" xml:id="i-0cf1d29c5a4d04c7-0" n="286f3405">
            <seg n="28ba6d12">
              Herr talman! När laxen blev utfasad i södra Östersjön hade vi
              en interpellationsdebatt med ministern om detta där Peter Jeppsson
              var med. Där klargjorde jag tydligt att jag inte var intresserad
              av vad som hände med den laxen. Nu är det så illa ställt att de
              andra nationerna kan fortsätta att fiska här och dessutom sälja
              laxen i Sverige. Jag har varit mycket kritisk till det, och det
              är ingen hemlighet.
            </seg>
            <seg n="4bb52ff2">
              Vad gäller östersjötorsken sade jag i mitt anförande att fiskarter
              kommer och fiskarter går. Så är det, och så har det varit med
              torsken förr också.
            </seg>
            <seg n="ae85fcc4">
              När jag stod i den här talarstolen för första gången, 2006, och
              talade om att vi hade ett oerhört stort bestånd av småtorsk i
              Östersjön blev jag ansedd som en idiot, för det var ingen forskare
              som hade talat om det. Men det växte till sig så småningom, och
              det var helt naturligt att den så skulle göra. Vi hade fått lyckade
              förhållanden för torsken att leka, för torsken måste ha minst
              11 promille salthalt i havet för att den ska kunna lyckas med
              en lek. Har den inte det misslyckas leken.
            </seg>
            <seg n="a7359999">
              Får vi bara förhållanden som är gynnsamma kommer fiskebestånd
              och går. Jag hoppas att det fortsätter så, om inte miljön sätter
              käppar i hjulen för det.
            </seg>
          </u>
          <note type="speaker" n="81caf7a3">
            Anf. 29 JAN-OLOF LARSSON (S) replik:
          </note>
          <u who="Q3374555" xml:id="i-5ae55864f99dbcb8-2" n="950b865b">
            <seg n="4d14a4e7">
              Herr talman! Jag förstår att detta med förvaltningsplaner har
              mindre betydelse för regeringen, utan att det mer handlar om miljöproblemen
              och om vi får saltvattenintag i Östersjön. Att vi under den period
              när det var mycket småtorsk i Östersjön hade en förvaltningsplan
              som gjorde att den fick möjlighet att växa till sig har ingen
              större betydelse, enligt Rune Wikström. Naturligtvis var det förvaltningsplanen
              som var avgörande för att vi skulle få ett bra torskbestånd.
            </seg>
            <seg n="f8079685">
              Nu hör jag att regeringen är emot att svenska laxfiskare inte
              ska få fiska lax i södra Östersjön. Det har Rune tydligt deklarerat
              här, och i hans egenskap av företrädare för alliansregeringen
              får vi ta fasta på det. Jag hoppas att myndigheterna hör nu att
              även alliansregeringen tycker att det ska vara samma regler för
              fiskare i samma områden. Det är jätteviktigt.
            </seg>
            <seg n="987e6d67">
              Jag tog upp en annan fråga som är viktig för yrkesfisket. Vi
              har infört en massa regler för laxfiske. Det mesta av laxen kommer
              att fiskas utefter Norrlandskusten, och den kommer att fiskas
              i stora ryssjor, laxfällor. 30 procent av dessa laxfällor ägs
              av fritidsfiskare eller husbehovsfiskare. Det är inte rimligt
              eftersom det är illojal konkurrens mot yrkesfiskarna. Man slår
              undan benen på yrkesfiskarna. Man slår också undan beståndsuppskattningen
              eftersom fritidsfiskarna inte behöver rapportera sin fångst.
            </seg>
            <seg n="61edcc1a">
              Du är emot att vi säger stopp för detta, Rune, eftersom du yrkar
              avslag på alla motioner. Varför är du emot att ge laxyrkesfiskarna
              en rimlig konkurrenssituation? Varför är du för att fritidsfiskarna
              ska få ha dessa mängdfångande redskap som kostar 100 000 styck?
            </seg>
          </u>
          <note type="speaker" n="0e1a13ea">
            Anf. 30 RUNE WIKSTRÖM (M) replik:
          </note>
          <u who="Q6241709" xml:id="i-0cf1d29c5a4d04c7-1" n="286f3405">
            <seg n="580926f2">
              Herr talman! Förvaltningsplaner talade jag om för något år sedan
              när jag senast stod i talarstolen och talade fiskeripolitik. Vi
              är för förvaltningsplaner. De är bra och ska upprättas och följas.
              Därom råder ingen oenighet.
            </seg>
            <seg n="176a7cf9">
              Det råder heller ingen tvekan om att samma regelverk ska gälla
              för alla som fiskar inom ett område. Så ska det vara.
            </seg>
            <seg n="6d9bf741">
              Att fritidsfiskarna har 30 procent av antalet laxfällor utefter
              Norrlandkusten är en hävdvunnen tradition. Så har det varit i
              långa tider. Jag kan inte svara på var de gör av sin fisk; det
              är upp till dem. Jag vet inte om någon har blivit fälld för något
              olagligt där.
            </seg>
          </u>
          <note type="speaker" n="6bb5bce7">
            Anf. 31 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-1" n="eee1484c">
            <seg n="bed17a28">
              Herr talman! Det var bra att Rune Wikström var så tydlig i sin
              kritik mot vattenbruket. Ett storskaligt vattenbruk i Östersjön
              med en massa fiskeodlingar skulle kunna få förödande konsekvenser
              i form av övergödning och fiskar som rymmer från vattenbruken.
            </seg>
            <seg n="755bfbda">
              Det var också bra att regeringen till slut motsatte sig fiskeavtalet
              med Marocko. Marocko är ju en ockupationsmakt som ockuperar Västsahara.
              Det känns som att det satt ganska långt inne, men när oppositionen
              och den allmänna opinionen tryckte på bestämde sig regeringen
              för att säga nej till avtalet.
            </seg>
            <seg n="60e25a67">
              Men, Rune Wikström, varför kan ni inte hjälpa andra fattiga länder
              i Afrika och Asien, såsom Kap Verde, Madagaskar, São Tomé och
              Moçambique, att utveckla hållbart fiske? I stället för att våra
              flottor åker dit och fiskar upp deras fisk skulle pengarna som
              i dag används till fiskeavtalen kunna investeras i utvecklandet
              av ett lokalt hållbart fiske med lokal fiskförädling så att de
              kan konservera och förädla fisk, bygga upp en lokal förädlingsindustri
              och få utveckling i sina länder. Varför stöder Moderaterna inte
              det?
            </seg>
            <seg n="a2cee164">
              Rune nämnde bottentrålning och uttryckte kritik, vilket var bra.
              Anser Moderaterna att man ska få bottentråla i marina Natura 2000-områden
              i Sverige?
            </seg>
          </u>
          <note type="speaker" n="27a2bd85">
            Anf. 32 RUNE WIKSTRÖM (M) replik:
          </note>
          <u who="Q6241709" xml:id="i-0cf1d29c5a4d04c7-2" n="286f3405">
            <seg n="d5328c32">
              Herr talman! I fiskodling är miljöproblemen stora. Annars är
              jag en varm anhängare av att man ska kunna ha framför allt mindre
              odlingar för att komplettera en verksamhet.
            </seg>
            <seg n="7a1b4555">
              Vad gäller Marocko har regeringen klart och tydligt satt ned
              foten. Vi är emot det avtalet. Vi säger dock ja till sådana avtal
              med länder som vi anser uppfyller kraven på mänskliga rättigheter
              och allt sådant. Det är bättre att EU är där än att andra nationer
              som kanhända inte har samma regelverk som vi kommer dit. Vi kräver
              av fiskare som är ute på andra nationers vatten att de ska följa
              samma regelverk som vi själva har.
            </seg>
          </u>
          <note type="speaker" n="2043c919">
            Anf. 33 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-2" n="eee1484c">
            <seg n="389267a3">
              Herr talman! Moderaternas enda argument för att inte hjälpa utvecklingsländer
              att utveckla lokalt hållbart fiske är alltså att om inte EU har
              nykoloniala fiskeavtal med dessa länder kommer andra länder dit
              och skaffar sig nykoloniala avtal. Det är ett lite märkligt resonemang.
            </seg>
            <seg n="f35ed645">
              Man skulle kunna sluta avtal med dessa länder och säga: Ni får
              biståndspengar för att själva kunna landa fisken, vidareförädla
              den och utveckla en lokal industri och handel kring det. En förutsättning
              är dock att ni inte släpper in Ryssland och Kina och låter dem
              dammsuga era fiskevatten.
            </seg>
            <seg n="2b2982f4">
              Jag tror att det skulle vara en framgångsrik strategi.
            </seg>
            <seg n="f5aa3224">
              Det EU gör är att fortsätta på den koloniala banan. Fokus är
              på att 700 europeiska fiskebåtar ska kunna köra längs Afrikas
              kust och fiska upp deras fisk. Man betalar lite i kompensation
              för det, och man betalar en mindre del – låt mig understryka att
              det är en mindre del – till utveckling av det lokala fisket. Huvuddelen
              av pengarna betalas dock för att fiska upp deras fisk. Sedan är
              det vi som förädlar fisken, bygger upp våra industrier och får
              utveckling. Utvecklingen sker inte i São Tomé, Kap Verde eller
              Moçambique.
            </seg>
            <seg n="9b43fab3">
              Det är detta jag vänder mig mot, och jag förstår inte varför
              regeringen inte kan säga att det är en felaktig politik och att
              avtalen ska omvandlas till lokala utvecklingsprojekt för dessa
              länder.
            </seg>
            <seg n="8b01737a">
              Jag ställde en konkret fråga om bottentrålning i marina Natura
              2000-områden eftersom det förekommer mycket bottentrålning i dessa
              marina skyddsområden i Sverige i dag. Det borde prövas mot miljöbalken.
              Det görs dock inte, utan man tillåter bottentrålning. Tycker Moderaterna
              att det är okej?
            </seg>
          </u>
          <note type="speaker" n="54802537">
            Anf. 34 RUNE WIKSTRÖM (M) replik:
          </note>
          <u who="Q6241709" xml:id="i-0cf1d29c5a4d04c7-3" n="286f3405">
            <seg n="add74c77">
              Herr talman! Bottentrålningen har i regel pågått under mycket
              lång tid. Kew Nordqvist tog upp utvecklingen av redskap, och man
              försöker mer och mer gå över till att få trålborden att bli flytande
              så att de inte ska göra åverkan på botten. Det är mycket bra.
              Jag kan dock inte se att det skulle vara någon större katastrof
              att tråla inom ett Natura 2000-område.
            </seg>
            <seg n="ae4e45b5">
              När det gäller EU:s fiske i andra nationers vatten är det naturligtvis
              önskvärt att pengarna går till den lokala befolkningen. Så står
              det till och med i avtalen, och jag förutsätter att så också sker
              på alla håll. Givetvis är det önskvärt att det blir ännu mer av
              den utvecklingen framöver. Jag vet att Sverige kämpar för en sådan
              utveckling.
            </seg>
          </u>
          <note type="speaker" n="aa0325db">
            Anf. 35 LARS TYSKLIND (FP):
          </note>
          <note n="99334c1b">
            Herr talman! Jag yrkar bifall till förslaget i betänkandet och
            avslag på samtliga 17 reservationer.
          </note>
          <u who="Q6217745" xml:id="i-4c3caaf5559bcffb-0" n="0df2de93">
            <seg n="915e272b">
              Det är visserligen 17 reservationer, men jag kan inte se speciellt
              stora motsättningar i fiskeripolitiken i den svenska riksdagen.
              Vi har ganska stor samsyn vad gäller de stora dragen och ramarna.
              Vi har liknande utgångspunkter, även om det varierar hur vi driver
              frågorna.
            </seg>
            <seg n="2ce9d6c5">
              Inte minst gäller det EU-perspektivet. Många beslut fattas ju
              där. Jag kan hålla med Jan-Olof Larsson som i sitt anförande tog
              upp att en av de saker vi måste driva hårdast är att även om vi
              går före måste det till slut gälla hela EU så att vi inte fastnar
              i att syssla med bara våra lokala svenska förhållanden.
            </seg>
            <seg n="39d6cb32">
              Det är viktigt att se att det finns ett nationellt utrymme som
              vi kan utnyttja och som vi rår över själva ganska mycket, utanför
              de stora EU-perspektiven.
            </seg>
            <seg n="1c22a431">
              Herr talman! Senast vi diskuterade reformeringen av EU:s fiskeripolitik
              var den inne i ett spännande slutskede med beslut. Nu kan vi säga
              att den är inne i ett viktigt genomförandeskede. Utgångspunkten
              nu är densamma som då. Det handlar om att vi måste få maximal
              hållbar avkastning från havet och om att ha fiskepopulationer
              på en nivå som gör att vi långsiktigt kan få goda fångster och
              inkomster och nyttja livsmedel från havet.
            </seg>
            <seg n="a1f21022">
              I det här sammanhanget vet jag att det finns en reservation om
              att fiskeflottan ska anpassas efter vad bestånden tål. Detta är
              naturligtvis en självklarhet när man diskuterar att man ska ha
              en långsiktigt hållbar avkastning. Annars lär man inte kunna uppnå
              det målet.
            </seg>
            <seg n="2b176c76">
              När det gäller genomförandet vill jag lyfta fram två viktiga
              verktyg som vi måste lägga stor kraft på. Det ena är de fleråriga
              förvaltningsplanerna. Tyvärr fattas det väldigt många förvaltningsplaner.
              Vi ska vara glada över dem som finns, men många fattas.
            </seg>
            <seg n="c0d3ae46">
              Det andra har med förvaltningsplanerna att göra, och det är att
              vi måste genomföra ett fungerande system för utkastförbud. Det
              gäller både att vi får fungerande system på land och att vi får
              fungerande kontrollsystem, så att det gäller alla.
            </seg>
            <seg n="2b954f32">
              När det gäller att få förvaltningsplaner på plats vill jag lyfta
              fram ett exempel från Skagerrak och Kattegatt. Det är faktiskt
              så illa att även om sillfisket i Kattegatt och Skagerrak är hållbart
              kan det inte MSC-märkas i och med att det fattas en förvaltningsplan
              för detta område.
            </seg>
            <seg n="75a0d10c">
              Detta medför i sin tur att man inte kan uppfylla de krav som
              kommer från beredningsindustrin. Det finns ett långt perspektiv
              här. Konsumenten kräver MSC-märkning, och då ställer industrin
              upp sina krav. Det är rent tragiskt att vi inte kan få en förvaltningsplan
              på plats så att fisket kan bli certifierat. Det finns en förvaltningsplan
              för sillen i Nordsjön, så där är den MSC-märkt. Men det är den
              inte i Kattegatt och Skagerrak.
            </seg>
            <seg n="3a715b8b">
              Ett annat bra exempel är den aktuella debatten om nordhavsräkan
              på västkusten. Det finns lite olika signaler där. Världsnaturfonden
              gick ut och satte rött ljus på den. Jag vill påstå att det berodde
              på att förvaltningsplan saknas och att man anser att det brister
              där. Det handlar inte alls om att västkusträkan är utrotningshotad.
              Från Havs- och vattenmyndigheten är man tydlig med att det har
              funnits synpunkter på förvaltningsplanen men att det finns vetenskaplig
              grund för de kvoter man fastställer.
            </seg>
            <seg n="e45c6d8b">
              Problematiken rör egentligen inte att fisket inte är hållbart
              utan att vi måste få ordning på systemet. Frågan är komplex och
              blandar förvaltningsplan, utkastförbud och selekterande redskap.
            </seg>
            <seg n="b2a2a424">
              Det är en ödets ironi att de som jobbat hårt och ambitiöst med
              att få fram selekterande redskap för räkfisket på västkusten blir
              bojkottade. Det handlar både om större maskor för att släppa igenom
              småräkor och slippa dumpa dem och föra dem i land och om att ha
              rist framför trålarna för att kunna selektera bort fisk. Det är
              väldigt dumt att ta död på det bestånd man ska leva på senare.
              Att just den gruppen blir bojkottad tror jag känns lite avigt
              för de flesta, åtminstone för mig.
            </seg>
            <seg n="da0acfd8">
              Generellt är utvecklingen av selekterande redskap en av grundpelarna
              när det gäller att få ett fungerande utkastsystem. I grunden handlar
              det om att man ska undvika oönskade bifångster, och det är då
              det blir aktuellt vad man ska göra med sådana fångster. Historiskt
              sett har de dumpats i havet. Men nu finns det ett tydligt förbud
              mot det, och då måste vi naturligtvis skaffa system för detta.
            </seg>
            <seg n="96a2edcd">
              Det är bra och glädjande att regeringen satsar ett antal tiotal
              miljoner över några år på frågan för att understödja den utveckling
              som redan pågår. Ofta handlar det om brist på pengar, men det
              är inte så väldigt mycket pengar.
            </seg>
            <seg n="7707806e">
              De svenska pengarna kan man förhoppningsvis trappa upp lite genom
              medfinansiering från Europeiska havs- och fiskerifonden, när den
              kommer ordentligt på plats.
            </seg>
            <seg n="42f1aaf6">
              Herr talman! Detta för mig osökt över till frågan om bottentrålning.
              Miljöpartiet och Vänsterpartiet har en reservation och vill att
              all bottentrålning ska förbjudas i svenska vatten. Det står i
              viss motsatsställning till vad Jan-Olof Larsson sade om att vi
              ska ha samma regler i hela Europa.
            </seg>
            <seg n="84a92a4f">
              Jag tycker att man gör det väldigt enkelt för sig när man diskuterar
              bottentrålning som bara en sak och som svart och vitt. När det
              gäller beskrivningen av bottentrålning i reservationen är det
              klart att den typen av trålning inte är bra. Det är tunga, stora
              redskap som raspar upp botten och gammal ammunition. Vi kan vara
              ense om att den typen av bottentrålning inte är bra.
            </seg>
            <seg n="e4398804">
              Det finns naturligtvis många skyddsvärda områden där bottentrålning
              inte ska ske över huvud taget. Det är nog alla – inklusive näringen,
              vill jag påstå – helt överens om.
            </seg>
            <seg n="7f0f9e8a">
              Jag tycker att vi även borde kunna blir överens om att bottentrålning
              är ett väldigt brett begrepp och att det pågår mycket bra utveckling
              där. Det är kanske inte riktigt relevant att driva en förbudslinje,
              för det finns fisken som är svåra att utföra utan bottentrålning.
              Då bör man naturligtvis hellre bejaka utveckling så att man får
              bort de flesta skadorna på botten.
            </seg>
            <seg n="522923a1">
              Utskottet lyfter fram ett exempel från Smögen och Fiskareföreningen
              Norden, där man har jobbat ambitiöst för att få fram trålar som
              i princip bara nuddar botten. Jag vet att Kew Nordqvist sade att
              man ska ha förbud till dess att man har dessa trålar, men jag
              tror inte att man kan förbjuda och sedan säga: Kom igen om fem
              år och börja tråla när ni har trålen på plats.
            </seg>
            <seg n="9b9a339b">
              I och med att det här har pågått i hundra år måste man bejaka
              den utveckling som sker och inte bara gå förbudsvägen och tro
              att det händer något sedan. Då har man dödat det fisket, vill
              jag påstå.
            </seg>
            <seg n="ffcfee56">
              Det är den typen av arbete som ska uppmärksammas och stödjas.
              De pengar och anslag på 38 miljoner under tre år som nu kommer
              kan vara en stor bit i det sammanhanget.
            </seg>
            <seg n="d50313b0">
              Herr talman! Om vi går över till partnerskapsavtal med tredjeland
              tror jag inte att det är någon här i riksdagen som tycker att
              det är en särskilt kul historia. Jag kan hålla med Jens Holm där.
              Jag tror att Sverige egentligen skulle vilja lägga ned detta.
            </seg>
            <seg n="8703a6b6">
              Vi röstade nej till Marockoavtalet, men det är på plats nu. Marocko
              säger att de ska satsa i Västsahara, men med tanke på historien
              känner man sig ganska otrygg med ett sådant löfte. Vi ska fortsätta
              att rösta nej till Marockos avtal. Det är helt klart.
            </seg>
            <seg n="1247761e">
              Det finns vissa kriterier i de bilaterala partnerskapsavtalen:
              hållbarhet, man ska stödja det lokala fisket och det ska vara
              rättssäkert, demokrati, mänskliga rättigheter och hela den biten.
            </seg>
            <seg n="67839f9d">
              Ni var inne på Sveriges insats i sammanhanget. Vi vet – även
              Jens Holm vet det – att avtalen kommer till stånd ändå, och Sveriges
              stora insats är att få det åt rätt håll. Rätt håll är att biståndsbiten
              blir större och större. Vi har haft diskussioner om detta i många
              år, och jag ser ingen motsättning i frågan. Jag håller därför
              inte med Jens Holm om att oppositionen har släpat fram regeringen.
              Målet har varit detsamma, men medlen har möjligtvis varierat lite
              över tid.
            </seg>
            <seg n="774874db">
              Jag tror att det är bra att vi säger nej till avtalen vid lämpliga
              tillfällen för att markera vad vi tycker i frågan från svensk
              sida.
            </seg>
          </u>
          <note type="speaker" n="03f4a6d0">
            Anf. 36 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-3" n="eee1484c">
            <seg n="a7ac0a4d">
              Herr talman! För att börja med bottentrålningen: Vi i Vänsterpartiet
              och Miljöpartiet vill stoppa den helt och hållet, men Lars Tysklind
              och Folkpartiet vill inte det. Då har jag ett förslag till en
              liten kompromiss: Kan vi inte åtminstone bestämma att inte acceptera
              bottentrålning i Natura 2000-områden? Det skulle jag vilja veta
              från Lars Tysklind.
            </seg>
            <seg n="77093d05">
              Vad gäller fiskepartnersavtalen med utvecklingsländer: Jag sade
              i mitt anförande att det har skett en utveckling åt det positivare
              hållet från regeringen och när det gäller den överenskommelse
              som gjordes i EU, där man ställde upp vissa kriterier för de här
              avtalen.
            </seg>
            <seg n="5851fc5a">
              Men grundproblemet kvarstår tyvärr. Ursprunget till avtalen är
              ju inte någon välvilja från Europa, att man ska hjälpa fattiga
              länder att utveckla hållbart fiske, utan ursprunget är att Europa
              eller EU består av flera gamla kolonialmakter som har en historia
              av att man har fiskat i Moçambique, Kap Verde, utanför Marockos
              och Mauretaniens kust och så vidare. Nu när fiskevattnen håller
              på att ta slut i Europa måste man fiska någon annanstans.
            </seg>
            <seg n="cf667c47">
              Därför tycker jag att det vore bra om vi i den här församlingen
              kunde vara helt överens om att vi beträffande avtalen med syfte
              att europeiska flottor ska komma till andra länder och fiska ska
              driva att den aspekten ska bort och att de ska omvandlas till
              biståndsprojekt för att utveckla lokalt och hållbart fiske. Skulle
              vi inte kunna vara överens om det? Då kan ni rösta för Vänsterpartiets
              reservation 12.
            </seg>
          </u>
          <note type="speaker" n="0ad691da">
            Anf. 37 LARS TYSKLIND (FP) replik:
          </note>
          <u who="Q6217745" xml:id="i-078add97818b32a8-0" n="0df2de93">
            <seg n="75609ce1">
              Herr talman! Först beträffande bottentrålning: Kompromisser är
              bra. Det trålas till och med i marina nationalparker, men det
              sker med ett mycket strikt regelverk. Jag är mycket mer inne på
              att man ska ha strikta regelverk egentligen överallt. Man avgränsar
              de områden där man kan tråla även inom dessa områden. Det viktiga
              är att man utvecklar redskapen och har strikta regler. Och handlar
              det om ett Natura 2000-område, en nationalpark eller något sådant
              har man naturligtvis ännu striktare regler.
            </seg>
            <seg n="b052f141">
              När det gäller partnerskapsavtalen kan jag hålla med om grundproblemet.
              Från min och Folkpartiets sida har vi sagt att vi gärna vill avveckla
              avtalen. Men vi ser det inte som fruktbart att göra det ensidigt
              från svensk sida, utan den roll som Sverige kan spela i EU är
              att försöka gå åt det håll som Jens Holm och även vi vill.
            </seg>
            <seg n="19f78705">
              Det var något viktigt som Jens Holm tog upp förut: Ska vi lämna
              ett område måste vi på något vis ha något slags exklusiv rätt
              att styra att ingen annan fiskar där. Det måste finnas ett villkor
              så att det inte blir en sådan situation som Rune Wikström tog
              upp, att någon annan är där och det blir etter värre. Det vittnas
              i viss mån även från berörda länder om att EU har varit en positiv
              faktor på det sättet.
            </seg>
            <seg n="00f32545">
              Jag håller med om att det finns ett grundproblem i detta. Det
              kan vi vara överens om. De här avtalen är egentligen inget som
              Sverige ska understödja, men vi måste ändå arbeta med dem.
            </seg>
          </u>
          <note type="speaker" n="033431d9">
            Anf. 38 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-4" n="eee1484c">
            <seg n="cd1af0b8">
              Herr talman! Vad gäller fiskeavtalen med utvecklingsländer roade
              jag mig med att läsa EU:s socioekonomiska analys av avtalet med
              Kap Verde. Där konstateras det att man varje år betalar ungefär
              550 000 euro i ersättningar för europeiska fiskeflottor och en
              mindre del för att utveckla det lokala fisket. Om man läser lite
              längre fram i rapporten kan man titta på fångstvärdet av den fisk
              som man landar och sedan nästan oavkortat för vidare till europeiska
              hamnar, där fisken förädlas. Det fångstvärdet låg på 4,4 miljoner
              euro varje år, alltså åtta gånger mer än vad man betalar enligt
              avtalet.
            </seg>
            <seg n="95e73a77">
              Lite förenklat skulle man kunna säga: För varje euro som EU betalar
              till Kap Verde tar man tillbaka 8 euro som man vinner genom förädling
              av fisken. Det tycker jag är ett tydligt exempel på hur avtalen
              i första hand är till förmån för de europeiska länderna och inte
              har fokus på att man ska utveckla fisket i de lokala länderna.
            </seg>
            <seg n="c72d6acc">
              Ja, Lars Tysklind är helt övertygad om att man kunde få de här
              länderna att gå med på: Ni får alla pengar, och vi utvecklar lokalt
              och hållbart fiske, och det enda kravet är att ni inte släpper
              in ryssar och kineser och låter dem dammsuga era kuster. Jag är
              rätt säker på att de själva är intresserade av att utveckla det
              lokala fisket. Men då måste det finnas ett land i EU som driver
              den politiken, och det skulle kunna vara Sverige. Men Sverige
              driver inte den frågan i dag, och det tycker jag är synd.
            </seg>
            <seg n="134ac91c">
              Frågan om bottentrålningen ställer jag utifrån det faktum att
              det förekommer mycket bottentrålning i marina reservat i Sverige.
              Jag undrar: Vad har vi marina reservat för, om vi inte ska ha
              ett högre skydd i de områdena? Då borde ett minimikrav vara att
              vi inte tillåter bottentrålning – eller?
            </seg>
          </u>
          <note type="speaker" n="a1a4eba5">
            Anf. 39 LARS TYSKLIND (FP) replik:
          </note>
          <u who="Q6217745" xml:id="i-078add97818b32a8-1" n="0df2de93">
            <seg n="0315c4e7">
              Herr talman! Jag har motsatt uppfattning. Jag tycker att Sverige
              verkligen driver de här frågorna kring partnerskapsavtalen. Jag
              tror inte heller att det – om vi kunde komma överens med EU –
              skulle vara svårt att säga: Ni får de här pengarna bara ni stänger
              ute andra och utvecklar ert eget fiske. Jag tror att det är ganska
              lätt att sälja det till de berörda länderna. Däremot tror jag
              att vi kanske har längre väg att gå inom EU – att det snarare
              är problematiken i sammanhanget.
            </seg>
            <seg n="67b0da9f">
              Jag tycker att det är bra att Sverige säger nej ibland, när man
              tycker att man inte kan gå med på något. Men att driva en helt
              annan politik och inte vara med i diskussionen i EU för att omforma
              de avtal som finns tror jag är fel väg att gå. Men sedan kan vi
              se framför oss att vi måste komma dithän att dessa länder utnyttjar
              sina egna tillgångar.
            </seg>
            <seg n="aad9ab49">
              Beträffande de skyddade områdena gäller det att identifiera vad
              som är skyddsvärt, vad man ska skydda. När man reglerar fisket
              måste man kunna garantera att de skyddsvärdena inte går förlorade.
              Det är egentligen vad det går ut på. Då tycker jag att det är
              grovt att bara förbjuda en typ av fiske. Det pågår en bottentrålning
              under strikta förhållanden. Jag känner mest till det som pågår
              i nationalparken i norra Bohuslän, och där har jag fullt förtroende
              för att de klarar att skydda de värden som finns där.
            </seg>
          </u>
          <note type="speaker" n="9c2ce7c6">
            Anf. 40 KEW NORDQVIST (MP) replik:
          </note>
          <u who="Q6015942" xml:id="i-4be238863580aec8-1" n="cc4e8986">
            <seg n="691a3df7">
              Herr talman! Räkfisket tog Tysklind upp. Jag vill egentligen
              bara kommentera lite grann. Det kan vara besvärande att de danska
              räkfiskarna landar mer småräkor än de svenska. Det kan vara ett
              tecken på att det kanske inte är så bra. Eller är det bra? Har
              vi så fina redskap att vi redan nu stänger ute småräkorna?
            </seg>
            <seg n="826aff9f">
              En effekt som detta har fått är att räkfiskarna vill miljöcertifiera
              sig enligt Krav. Det tycker jag är positivt.
            </seg>
            <seg n="c5219571">
              Sedan, Lars Tysklind, tycker jag att tredjelandsavtal är bra.
              Vi har en samsyn här. Samtidigt tycker jag nog att den kritik
              som Jens Holm har är lite besvärande. När man säger till folk
              att EU fiskar på andra sidan jorden kommer naturligtvis frågan:
              Varför då? Jag delar din syn, och framför allt delar jag Jens
              Holms syn. Men för tillfället ställer vi oss i alla fall bakom
              detta.
            </seg>
            <seg n="41f3a015">
              Bottentrålning var det jag skulle prata om. Bottentrålningen
              virvlar upp en massa från botten och ger effekter på systemet
              där. Vi har pratat om utveckling av nya trålar. Då undrar jag:
              Skulle man kunna tänka sig ett moratorium medan vi diskuterar?
            </seg>
          </u>
          <note type="speaker" n="5b8e5019">
            Anf. 41 LARS TYSKLIND (FP) replik:
          </note>
          <u who="Q6217745" xml:id="i-078add97818b32a8-2" n="0df2de93">
            <seg n="55bab196">
              Herr talman! Som jag uttryckte i mitt anförande tror jag inte
              alls på ett moratorium. Vi har ett fiske, och det måste pågå för
              att man ska få en utveckling. Det sker en utveckling för att man
              har ett fiske att skydda. Tar man och stänger fisket har man i
              princip tagit död på både fisket och utvecklingen, vill jag påstå.
            </seg>
            <seg n="7f7d8064">
              Det finns väldigt tydliga incitament även för fisket självt att
              ha bra redskap. Det finns både miljöaspekter och selekterande
              aspekter. Men sedan finns ytterligare en faktor: Kan man få redskap
              som går väldigt lätt över botten sparar man oerhört med bränsle.
              Den typ av trålning som ni beskriver i er reservation är extremt
              kostsam. Det är nästan ingen som kör ned i bottnen på det sättet,
              för det är för dyrt. Det finns alltså många incitament i detta,
              och allting finns med i utvecklingen. Det gäller naturligtvis
              att både spara bränsle och spara miljön, och det sammanfaller
              till slut på något sätt, eller hur?
            </seg>
            <seg n="3ee38611">
              När det gäller räkfiske är det jättebra att man nu går in och
              Kravmärker sig. Ännu bättre är att det fanns sju båtar som uppfyllde
              kraven och kunde Kravmärka sig nästa dag. Och det är kanske det
              som är det viktiga egentligen, inte att de har en stämpel i fören.
              Detta är någonting som man har utvecklat över tid, och det kan
              man vara stolt över.
            </seg>
          </u>
          <note type="speaker" n="2e4a05fb">
            Anf. 42 KEW NORDQVIST (MP) replik:
          </note>
          <u who="Q6015942" xml:id="i-4be238863580aec8-2" n="cc4e8986">
            <seg n="614b6384">
              Herr talman! Jag delar naturligtvis uppfattningen att utvecklingen
              med Kravcertifieringen är väldigt bra. Den gör det också lättare
              för konsumenterna att välja rätt.
            </seg>
            <seg n="f7ddcd40">
              Ett moratorium är en tidsbegränsad åtgärd. Jag vidhåller att
              man under tiden skulle kunna utveckla redskap till vad man tror
              är skonsamma fiskemetoder. Jag kommer att rösta för vår reservation.
            </seg>
          </u>
          <note type="speaker" n="f82413bc">
            Anf. 43 LARS TYSKLIND (FP) replik:
          </note>
          <u who="Q6217745" xml:id="i-078add97818b32a8-3" n="0df2de93">
            <seg n="7bce3222">
              Herr talman! Då kan jag meddela Kew Nordqvist redan nu att jag
              inte kommer att rösta för den reservationen.
            </seg>
            <seg n="04b15f2d">
              Det finns flera aspekter på detta i den utveckling som sker.
              En av förutsättningarna är att vi har ett aktivt fiske, för det
              är aktivt fiske som deltar i processen. Det är inte så att det
              utvecklas trålare på ett sätt och att man fiskar på ett annat,
              utan utvecklingen sker i tätt samarbete med näringen. Det är det
              som är förutsättningen för en bra utveckling mot fungerande redskap
              med stor acceptans. Jag tror definitivt inte på ett moratorium.
              Jag tror att det skulle vara kontraproduktivt i detta sammanhang.
            </seg>
          </u>
          <note type="speaker" n="d2879fb3">
            Anf. 44 STAFFAN DANIELSSON (C):
          </note>
          <u who="Q5616883" xml:id="i-56ff994fa6230a2f-0" n="8ed42dfe">
            <seg n="43fda83e">
              Herr talman! Regeringen och Centerpartiet arbetar för ett hållbart
              fiske i Sverige, i Europa och i världen. Det finns, som vi alla
              vet, allvarliga problem med den väldiga överkapaciteten av fiskefartyg
              och fångstresurser i världen. Därför är de svenska och internationella
              ansträngningarna för att genom olika regleringar minska fisket
              nödvändiga, även om de kan upplevas som enormt hämmande, krångliga
              och orättvisa av dem som fiskar.
            </seg>
            <seg n="6fd8ff92">
              Krångligheten är självfallet inget självändamål, utan regler
              ska alltid utformas så enkelt som möjligt. Men de detaljerade
              regelverken vad gäller fiskeredskap, tillåtna fiskedagar och kvoter
              och kontrollen av dem är närmast bedövande. En fiskeföretagare
              i dag, liten eller stor, måste kunna fiska. Men det måste också
              till ett väldigt tålamod och stora insikter i regelverk och byråkrati.
              Sådan är verkligheten.
            </seg>
            <seg n="e40501ad">
              Det är viktigt att framhålla vilken oerhörd resurs världshavens
              och sjöarnas enorma fisktillgångar utgör. Till exempel utgör fisk
              en primär proteinkälla för cirka en miljard människor.
            </seg>
            <seg n="ea05dde3">
              Det behövs samarbete och gemensamma regelverk i EU och i världens
              hav. Fisken är ju en gemensam resurs som verkligen vandrar mellan
              hav och som drabbas av utfiskning om vi inte har nödvändiga begränsningar
              och regleringar.
            </seg>
            <seg n="7b544ed7">
              EU:s fiskeflotta omfattar i dag 60 000–70 000 fartyg. I Sverige
              är de en bit över 1 000. Antalet fiskefartyg minskar, eftersom
              kapaciteten är för stor i förhållande till bestånden. I Sverige
              arbetar ca 4 000 personer som fiskare eller i fiskeindustrin.
              De gör viktiga insatser under ofta besvärliga förhållanden med
              många begränsningar. Det är ofta – det ska sägas – en tuff verklighet
              och en pressad lönsamhet för dessa företagare. Centerpartiet och
              regeringen arbetar för goda förutsättningar för fiskeribranschen
              utifrån principen bruka utan att förbruka.
            </seg>
            <seg n="acf49d32">
              I dagens motionsbetänkande behandlas olika frågor kring fiske
              och vattenbruk. Oppositionen vill, som oppositioner ska, lite
              mer på en del punkter än vad regeringen föreslår. Jag vill ändå
              glädja mig åt att vi har en stor samsyn i Sveriges riksdag – och
              även vad gäller de svenska ledamöterna i EU-parlamentet, tycker
              jag – kring det som landsbygds- och fiskeriminister Eskil Erlandsson
              med stor kraft driver i dessa frågor. Det är en styrka för Sverige
              och en styrka för fiskarna i världshaven och i EU:s vatten.
            </seg>
            <seg n="84a4d554">
              Det är val i år, och kanske kan det ha något samband med att
              det är många fler reservationer i år jämfört med förra året. Många
              av reservationerna understryker dock egentligen det som vi alla
              är överens om och jobbar för.
            </seg>
            <seg n="fb2ba17f">
              Utkast av fisk i samband med fångst är ett stort problem, och
              det är viktigt att det stoppas. Det är också viktigt att utveckla
              och nyttja effektiva selektiva fiskeredskap. Sverige är starkt
              drivande i bland annat dessa båda frågor.
            </seg>
            <seg n="34fff458">
              Fiske och vattenbruk må ha bekymmer i världshaven men är ändå
              en väldig förnybar resurs som vi bör göra allt för att utveckla
              väl. I Östergötland finns en engagerad fiskeeldsjäl, Jonny Ståhl,
              som inspirerat till motion 2013/14:MJ429 om insjöfiskets möjligheter.
            </seg>
            <seg n="41e6ffa9">
              Det finns en rikedom av fisk och en god potential för att öka
              produktionen och fångstuttagen. Sverige har 95 000 sjöar. Hjälmaren
              svarar ensam för en tredjedel av det svenska insjöfisket. Det
              finns utvecklingspotential. Hur mycket proteinbiomassa kan de
              svenska insjöarna producera, och vad kan den användas till? Här
              är kunskapen lite för dålig, och det bedrivs inte tillräckligt
              mycket forskning med den inriktningen. Brax, mört och övrig vitfisk
              borde ses som en slumrande resurs som borde kunna fångas i växande
              mängder och nyttjas till nya spännande ändamål.
            </seg>
            <seg n="c50271f4">
              Det är mycket som förenar de nordiska länderna vad gäller insjöfisket,
              och det arbete som sker i Sverige bör i hög grad samordnas med
              dem.
            </seg>
            <seg n="f6b2d5a1">
              Utskottet gör i betänkandet en god genomgång av det omfattande
              arbete som görs för att utveckla det svenska vattenbruket. Flera
              talare har varit inne på det i dag. Det finns en strategi framtagen,
              och en handlingsplan är på gång. Förslaget är att motionen ska
              besvaras med det. Det är okej, och jag är övertygad om att motionens
              förslag, som jag här har redovisat, kan vara konstruktiva bidrag
              i det fortsatta arbetet.
            </seg>
          </u>
          <note n="d860cd76">
            Med detta, herr talman, yrkar jag bifall till förslaget i betänkandet
            och avslag på reservationerna.
          </note>
          <note type="speaker" n="6f9ebd60">
            Anf. 45 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-5" n="eee1484c">
            <seg n="30386c03">
              Herr talman! Du kommer från Centerpartiet, Staffan Danielsson.
              Er miljöminister Lena Ek brukar ofta i internationella sammanhang
              understryka vikten av att fasa ut miljöskadliga subventioner.
              Det här var också någonting som slogs fast på den stora miljökonferensen
              i Nagoya i Japan för några år sedan. Inom EU brukar Sverige och
              inte minst Lena Ek driva linjen att man på EU-nivå ska fasa ut
              så kallade miljöskadliga subventioner.
            </seg>
            <seg n="dfbf1aca">
              En stor del av de subventioner som går till att göra det sämre
              för miljön finns inom fisket. EU:s fiskerifond omfattar tiotals
              miljarder kronor varje år i direkta subventioner till fiskeindustrin.
            </seg>
            <seg n="479afcd6">
              Organisationen Oceana gjorde en genomgång av de europeiska fiskesubventionerna
              och konstaterade att Sverige fick genom statliga anslag och från
              EU ungefär 1 ½ miljard i rena subventioner till fiskeindustrin.
              Det är långt mer än vad vi lägger på vatten- och miljövård av
              hav och vatten i Sverige. Mycket märkligt, tycker jag.
            </seg>
            <seg n="a09b3f99">
              Vi i Vänsterpartiet har en reservation, det är reservation 3,
              där vi anför att vi vill fasa ut alla miljöskadliga subventioner
              inom fiskeriverksamheten. Nu har alliansregeringen gett ett uppdrag
              till Havs- och vattenmyndigheten att se över de här subventionerna,
              och det är bra. Men då ska man bara se över de icke skatterelaterade
              miljöskadliga subventionerna. Man tar alltså inte med subventioner
              som kan handla om nedsättning av koldioxidskatten eller att man
              inte betalar skatt på bränsle exempelvis.
            </seg>
            <seg n="67a71e80">
              Jag skulle vilja fråga dig, Staffan Danielsson, varför ni har
              gjort en sådan omdefinition av miljöskadliga subventioner.
            </seg>
          </u>
          <note type="speaker" n="d6511d9a">
            Anf. 46 STAFFAN DANIELSSON (C) replik:
          </note>
          <u who="Q5616883" xml:id="i-56ff994fa6230a2f-1" n="8ed42dfe">
            <seg n="9f31af0a">
              Herr talman! Jag vill ge Jens Holm klart besked på några punkter.
              Ja, jag kommer från Centerpartiet. Ja, Eskil Erlandsson och Lena
              Ek är ministrar från Centerpartiet, politiska giganter jämfört
              med en enkel riksdagsledamot som jag.
            </seg>
            <seg n="24216e3c">
              Jens Holm tar upp en viktig fråga här. Grundinriktningen, att
              miljöskadliga subventioner ska fasas ut, är vi överens om. Det
              finns säkert, som Jens Holm sade, en del sådana inom fisket.
            </seg>
            <seg n="51340796">
              Uppdraget till myndigheten har jag inte varit med och jobbat
              fram, så jag kan inte riktigt göra några överväganden där, utan
              jag får hänvisa till giganterna Eskil Erlandsson och Lena Ek,
              som har full inblick i detta. Inriktningen från regeringen och
              från oss i Centerpartiet är glasklar, att jobba för en bättre
              miljö i alla avseenden och givetvis inte ha subventioner som styr
              åt fel håll. När man ger utredningsuppdrag måste man ibland avgränsa,
              och det har uppenbarligen gjorts här.
            </seg>
          </u>
          <note type="speaker" n="39b161d3">
            Anf. 47 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-6" n="eee1484c">
            <seg n="f7788652">
              Herr talman! Bra att vi vet att Staffan Danielsson och flera
              andra är centerpartister, även om de ibland låter väldigt olika.
              Vissa säger att de vill värna landsbygden, och på andra verkar
              det mer som att de har bosatt sig vid Stureplan eller någon annanstans
              i Helsingforss innerstad. Men vi lämnar det åt sidan.
            </seg>
            <seg n="79468e80">
              Jag kan förstå att det kan vara svårt för Staffan Danielsson
              att gå in i alla detaljer kring de miljöskadliga subventionerna.
              Jag tycker bara att det är lite märkligt att man undantar kanske
              den största delen av de miljöskadliga subventionerna, nämligen
              dem som är skatterelaterade. Dem borde man självklart också se
              över med sikte på att fasa ut dem.
            </seg>
            <seg n="8c0f7286">
              Jag kan ta upp en annan fråga som jag inte riktigt fått svar
              på tidigare, och det gäller bottentrålning i marina reservat.
              Nu tänker jag särskilt på Natura 2000-områden. Ungefär 5 procent
              av Sveriges hav är Natura 2000-områden. Det är inte särskilt stora
              arealer som vi talar om. Där ska man visa särskild hänsyn till
              den marina miljön. Samtidigt tillåts storskalig bottentrålning
              i de här områdena.
            </seg>
            <seg n="74f0e2bd">
              Anser Centerpartiet att bottentrålning åtminstone i Natura 2000-områden
              borde stoppas?
            </seg>
          </u>
          <note type="speaker" n="7c08efed">
            Anf. 48 STAFFAN DANIELSSON (C) replik:
          </note>
          <u who="Q5616883" xml:id="i-56ff994fa6230a2f-2" n="8ed42dfe">
            <seg n="e7bc36a8">
              Herr talman! Centerpartiet vill väldigt många saker – utveckla
              landsbygden i hela Sverige och utveckla städerna. Så är det. Även
              Vänsterpartiet vill ibland alldeles för många saker, och så är
              det i politiken.
            </seg>
            <seg n="4bdd40b4">
              Jens Holm tog upp bottentrålning och fiske i Natura 2000-områden.
              Natura 2000-områdena ska skötas med beaktande av miljöaspekter.
              Samhällets verksamhet ska begränsas där när så är nödvändigt.
              Nu tar Jens Holm upp en verksamhet, fiske, med en speciell metod,
              bottentrålning, och ställer frågan: Ska inte just denna speciella
              metod överallt där det finns Natura 2000-områden stoppas?
            </seg>
            <seg n="5dd05ca7">
              Jag tycker att Lars Tysklind formulerade sig väl i den frågan.
              Man får se upp med det, och man får utvärdera det. Vi har stora
              områden som är undantagna från bottentrålning. Vi ska jobba för
              att det ska bli mycket bättre. Att däremot säga att den självklart
              ska vara helt förbjuden i alla Natura 2000-områden är ett för
              starkt steg, tror jag. Försiktighet gäller, och det gäller att
              jobba för att begränsa bottentrålning i Natura 2000-områden och
              jobba för att det blir så bra som möjligt. Jag hänvisar som sagt
              till det resonemang som Lars Tysklind förde och som jag tycker
              att han utvecklade väl.
            </seg>
          </u>
          <note type="speaker" n="c7234230">
            Anf. 49 ROLAND UTBULT (KD):
          </note>
          <note n="5ae96d84">
            Herr talman! Först vill jag yrka bifall till utskottets förslag
            och avslag på reservationerna.
          </note>
          <u who="Q6220743" xml:id="i-27a0d4bda3ffe158-0" n="b80f8731">
            <seg n="add0a761">
              Fiskeripolitiken är oerhört viktig. Det handlar om näringsrik
              föda och en levande kust – vi har den längsta kusten inom EU.
              Det handlar om arbetstillfällen, om hur vi förvaltar våra tillgångar
              och om människors välmående på flera plan.
            </seg>
            <seg n="e0294b19">
              Det är säkert fler än jag som har stått i styrhytten på en fiskebåt
              och upplevt frihetskänslan när båten stävat ut mot det öppna havet.
              Ju längre ut på det bottenlösa blå man kommer, desto mindre blir
              båten och desto större blir havet. Säkert har fler än jag känt
              sig utlämnad när havet börjar röra på sig och vågorna ska bemästras.
              Jag minns att jag brukade se på min far i styrhytten på GG 346
              Libanon från Öckerö. Han stod helt lugn trots att båten ibland
              försvann i en djup vågdal för att sedan lyftas upp igen av ett
              brusande hav. Två av min fars kusiner var för övrigt riksdagsledamöter
              och talespersoner för yrkesfiskarna.
            </seg>
            <seg n="5d1f5811">
              Jag minns den glädje som yrkesfiskarna hade, glädje och stolthet
              över sitt yrke. Denna stolthet och glädje har stegvis förlorats
              i takt med att myndigheter och organisationer jagat yrkesfisket
              och skapat en bild av att yrkesfiskarna försöker tömma havet på
              fisk. Men yrkesfiskarna är beroende av vad som finns i havet och
              är medvetna om att ett gott förvaltande skapar möjligheter för
              kommande generationer.
            </seg>
            <seg n="92fa7de4">
              Under lång tid har myndigheterna och även ansvariga politiker
              i olika regeringar vägrat att lyssna på yrkesfiskarnas kunskaper.
              Man har ensidigt lyssnat på forskarna, och det är naturligtvis
              viktigt att lyssna på forskarna. Men man har låtit bli att lyssna
              på dem som varje dag lever med och ständigt diskuterar vad havet
              ger.
            </seg>
            <seg n="2043c081">
              Nu har någonting hänt när vår landsbygdsminister lagt örat till
              vågbruset och börjat lyssna in yrkesfiskarnas åsikter, och det
              är väldigt positivt när det gäller att utveckla detta triumvirat
              av politik, forskare och själva näringen.
            </seg>
            <seg n="4a70414d">
              Herr talman! En mycket kränkande åtgärd för en yrkesfiskare är
              naturligtvis att tvingas kasta tillbaka fisk i havet. Det har
              varit en direkt följd av EU:s fiskeripolitik och känts väldigt
              stötande, inte bara för yrkesfiskarna utan också för befolkningen
              i stort. Jag är därför glad att miljö- och jordbruksutskottet
              vid tidigare behandling av frågan uttalat att utkast av fisk är
              ett oacceptabelt resursslöseri. Alliansregeringen har varit pådrivande,
              och nu ser vi resultatet när utkast av fisk förbjuds inom EU.
              Det är stort; det är ett paradigmskifte i jämförelse med tidigare
              EU-politik.
            </seg>
            <seg n="84657314">
              Det är nu viktigt, som flera motioner tar upp, att selektiva
              redskap utvecklas. Det har varit ett ganska lamt intresse från
              regeringar omkring det tidigare. Trots påstötningar har regeringar
              liksom inte nappat på just det här med utvecklingen av redskapen.
              Det är mycket glädjande att regeringen under 2014–2017 satsar
              38 miljoner på redskapsutveckling.
            </seg>
            <seg n="772ff75b">
              I Bohuslän har räkfiskarna gått före i sin omsorg om räkfisket
              och själva gjort trålmaskorna större än vad EU krävt, alltså 45
              millimeter i stället för 35 millimeter. Flera har ytterligare
              utvecklat redskapen för att få den mindre räkan att passera ut
              ur trålen. Sveriges Fiskares Riksförbund driver på för att förbättra
              redskapen ytterligare.
            </seg>
            <seg n="d4b65cee">
              När Världsnaturfonden kom med sin konsumentguide som rödlistade
              Nordsjöräkan, alltså den räka som fiskas i Skagerrak, blev reaktionen
              väldigt stark. Havs- och vattenmyndigheten ansåg att det fanns
              utrymme för fortsatt fiske, liksom Lysekils havsfiskelaboratorium.
              Även landsbygdsministern förklarade att han kommer att fortsätta
              att äta räkor som fiskas i Västerhavet.
            </seg>
            <seg n="8b1342f1">
              Det finns många goda intentioner i motionerna, men det händer
              mycket på området. Det gäller också övervakning av fiskefartygen
              i samband med förbudet mot utkast av fisk. Yrkesfiskarna är troligen
              den mest övervakade yrkesgruppen i Sverige. Det har redan tagit
              alldeles absurda proportioner med böter om man lägger till båten
              före fastställd tid eller kommer några minuter för sent. En fiskebåt
              lade till vid hamnen tio minuter före den tid då lasten skulle
              lossas och fick 10 000 kronor i böter.
            </seg>
            <seg n="3cc73ba3">
              Än mer kränkande är den nya regeln att yrkesfiskaren är den som
              ska väga fisken vid lossning. Först har man vägt fisken med en
              våg, som för övrigt kostat 70 000 kronor och som man har fått
              certifiera för 10 000. Efter att ha vägt fisken till sjöss och
              laddat ned all information digitalt ska man väga fisken en gång
              till när man kommer i land. Före den 1 oktober förra året var
              det myndigheten som vägde vid lossning. Nu är det yrkesfiskarna
              som efter ett slitsamt arbete på havet ska väga fisken en gång
              till. Det har nyligen hänt att yrkesfiskare vägrat att väga fisken
              i hamn och därmed hotats med vite.
            </seg>
            <seg n="cf55f9f7">
              Men den mest absurda övervakningsmetoden av alla måste ju vara
              kameror ombord. Tänk dig att du har en kamera på din arbetsplats
              som hela tiden registrerar dina rörelser. Det låter som ett aprilskämt,
              men det är faktiskt någonting som kan bli en realitet för yrkesfiskaren.
            </seg>
            <seg n="e04ae590">
              Herr talman! Ett viktigt uppdrag som Havs- och vattenmyndigheten
              fått är att tillsammans med Statens jordbruksverk analysera balansen
              mellan den svenska fiskeflottan och tillgängliga fiskemöjligheter.
              Att det här sker i dialog med näringen är väldigt positivt. Det
              handlar om EU:s fiskereform, och det är ju helt rätt att fiskeflottan
              ska anpassas – men då likvärdigt i hela EU. Det har hänt mer än
              en gång att Sverige har varit Bror Duktig, och det har ibland
              missgynnat det svenska fisket i relation till våra grannar och
              övriga Europa.
            </seg>
            <seg n="b70f769e">
              Genom Baltfish i Östersjön skapas ett regionalt ansvar kring
              fiskeripolitiken. Regeringen ser positivt på den regionala förvaltningen
              och möjligheterna att öka det regionala samarbetet kring Östersjön.
              Det gäller också Skagerrak. Där finns det i dag obalans mellan
              medlemsstaterna och Norge. Skillnaden är att Norge har ett utkastförbud
              sedan flera år men har en pragmatisk syn. Norrmännen – för övrigt
              världens gladaste folk – har ett minimimått på räkan på sex centimeter.
              Man kan fråga sig vad som sker med den mindre räkan. Kan det vara
              så att den kastas tillbaka i havet?
            </seg>
            <seg n="ec3d1d7f">
              Det känns lite märkligt att det nu, efter alla restriktioner
              mot yrkesfiskarna, talas varmt om regelförenkling. Det är inte
              en dag för tidigt! Havs- och vattenmyndigheten, HaV, har ett uppdrag
              att komma med förslag på minskade administrativa kostnader och
              regelförenklingar. Det här ska redovisas den 1 april i år, och
              det är viktigt att det blir resultat.
            </seg>
            <seg n="f6714893">
              HaV ska också undersöka och analysera hur det har gått med de
              överförbara fiskerättigheterna. Det handlar inte minst om det
              småskaliga fisket. De överförbara fiskerättigheterna infördes
              2009, och det småskaliga fisket fick reserverade andelar när det
              gällde det pelagiska fisket. Det handlar om kust- och regionalkvoter.
              Det har skapat lönsamhet i det pelagiska fisket igen och reducerat
              den större pelagiska flottan med 60 procent – en flotta där ingen
              var lönsam för några år sedan.
            </seg>
            <seg n="1cf4fec8">
              Nya fiskare har kommit till. Det har gynnat näringen. I debatten
              tvingas de sälja, men den som har ett intresse av att utveckla
              sin verksamhet har en möjlighet i både Östersjön och Skagerrak.
            </seg>
            <seg n="cd6cb77d">
              Herr talman! Jag känner flera av det åttiotal ålfiskare som finns
              på västkusten. Alla inser hur viktigt det är med ett fungerande
              ålfiske och hur viktigt det är att det vidtas åtgärder som ger
              förbättrade möjligheter för ålen att vandra upp- och nedströms
              i sötvatten. Utskottet har ju tidigare sagt att det är angeläget
              att åtgärder vidtas för att minska dödligheten för ål vid passage
              av kraftverksturbiner.
            </seg>
            <seg n="ba852e62">
              Här har regeringen tillsatt en utredning för att se på problemet
              och föreslå åtgärder. Vandringsvägar förbi vattenkraftverk hör
              ju till civilutskottet, där jag för övrigt har min normala tillvaro,
              men vikten av att förbättra vandringsvägarna för ål och fisk i
              sjöar och vattendrag delas av miljö- och jordbruksutskottet.
            </seg>
            <seg n="c8923aa3">
              När det gäller det åttiotal ålfiskare på västkusten som jag nämnde
              införde dåvarande Fiskeriverket ett ensidigt stopp för fiske av
              gulål på västkusten 2011. Ålfiskarna lovades av Fiskeriverket
              ersättning för utebliven inkomst och för redskapen. Detta löfte
              om ersättning har märkligt nog ännu inte infriats.
            </seg>
            <seg n="56321662">
              Herr talman! Utvecklingen av trålar är viktig. Det selektiva
              trålfisket med rist gör hela tiden framsteg och minimerar bifångsterna.
              En bottentrål kan regleras och kan styras hur högt den ska gå
              ovanför botten, och det är naturligtvis ett steg i rätt riktning.
              Försök med sådan trål har utfallit positivt.
            </seg>
            <seg n="17135fdc">
              Någon motionär vill förbjuda bottentrålning. Men det är ju den
              vanligaste formen av trålning. Bottentrålning sker oftast på samma
              områden hela tiden, av två skäl: Det är dels där man kan tråla,
              dels där fisken uppehåller sig, så att det är lönsamt. Som någon
              sade tidigare sparar man dessutom bränsle till båten.
            </seg>
            <seg n="50fb5949">
              Om bottentrålning nu är så skadlig som det sägs kan man fråga
              sig varför fisken återfinns på samma platser år efter år. Den
              här önskan om ett förbud mot bottentrålning är ett sätt att attackera
              fisket som näring. Säg nej till bottentrålning, och det är ajöss
              med svenskt fiske. Det är ingen miljöfarlig verksamhet, och med
              nya, förbättrade trålar kommer det inte att vara ett framtida
              problem.
            </seg>
            <seg n="6b882f90">
              Herr talman! När det gäller de svenska vattenbruken är de, liksom
              det småskaliga fisket, viktiga, inte minst för landsbygden. Det
              är också glädjande att regeringen satsat pengar – tillsammans
              med EU:s fiskefond 68 miljoner under mandatperioden – till det
              småskaliga fisket.
            </seg>
            <seg n="e6b400f9">
              Vattenbruket är en viktig nisch för näringen på landsbygden.
              Utmaningen är att kombinera ekonomisk, ekologisk och social hänsyn.
              För det har Jordbruksverket, som tagit över ansvaret för att förbättra
              vattenbruksnäringen, lagt en strategi fram till 2020 – en strategi
              som kan stärka den växande vattenbruksnäringen. Syftet med strategin
              är att skapa ett växande och hållbart vattenbruk som är miljömässigt
              rätt och inte påverkar klimat och ekosystem negativt.
            </seg>
            <seg n="3bbc2520">
              Miljödepartementet bedömer att det finns en stor potential att
              utveckla ett miljömässigt hållbart vattenbruk i ett samarbete
              med EU:s fonder. En handlingsplan som ska ge förslag på konkreta
              åtgärder för att nå målen i vattenbruksstrategin kommer under
              2014.
            </seg>
            <seg n="04fa1aea">
              Herr talman! Vi var sex man ombord på GG 346 Libanon från Öckerö.
              Vi gick mot Shetlandsöarna efter att ha legat inne för storm i
              Haugesund i Norge. Utanför Shetlandsöarna fanns just då mängder
              av den eftertraktade sillen – havets silver. Båtarna kommunicerade
              mellan sig och gav tips om var sillen fanns. Ibland var de lite
              hemlighetsfulla, för att hålla på sin egen information. Ombord
              fanns energi, stolthet och glädje över att vara yrkesfiskare.
            </seg>
            <seg n="cccf1c20">
              Det är den glädjen och stoltheten som jag vill arbeta för att
              yrkesfiskarna ska återfå. Det är den glädjen och stoltheten som
              en del debattörer här i dag har gjort allt för att sabotera. Yrkesfiskarna
              gör ett viktigt, ofta oerhört slitsamt, arbete när de fångar den
              näringsrika föda som vi sedan kan ha på våra tallrikar.
            </seg>
          </u>
          <note type="speaker" n="7bace19e">
            Anf. 50 JAN-OLOF LARSSON (S) replik:
          </note>
          <u who="Q3374555" xml:id="i-5ae55864f99dbcb8-3" n="950b865b">
            <seg n="8f45908f">
              Herr talman! Det är ändå så, Roland Utbult, att ni har haft åtta
              år på er att höja statusen för fisket. Du företräder alliansregeringen.
              Vartenda beslut som den har genomfört har tagits här i riksdagen
              där ni sitter och trycker på knappar. Varken du eller Moderaternas
              företrädare kan svära er fria från detta ansvar som ni har. Det
              är verklighet.
            </seg>
            <seg n="d9f5e9a3">
              Jag vill säga när det gäller räkfisket att det som har hänt när
              räkorna har blivit rödlistade är att man har fått sänka priset
              med ungefär 50 procent. Det är det som har hänt med räkfisket.
              Det fiskas inte mindre. Däremot har vi haft två olika fisken när
              det gäller räkfisket. Danskarna industrifiskar räkor. Svenska
              fiskare har alltid kört ett annat fiske och riktat in sig på kokräkan,
              den större räkan, som man har fått mer betalt för. Man har fiskat
              en betydligt mindre mängd räkor på det viset. Det här har också
              visat sig i kvotfördelningen, där Sverige har en mycket liten
              kvot i förhållande till Danmark i dag. Men svenska fiskare har
              alltid kört ett mer skonsamt fiske.
            </seg>
            <seg n="f61140a2">
              Kustbevakningen utförde inte en enda kontroll på fiskefartygen
              2013 för att konstatera om de slängde i små räkor. De var inte
              ombord på en enda båt 2013 för att se vad lyftet man gjorde till
              fartyget innehöll. Det som har påståtts om att man har kastat
              ut så mycket räkor är helt omöjligt. Man har inget belägg för
              det i dag egentligen. Sedan finns det säkert de som fuskar. Det
              säger jag inte att det inte gör.
            </seg>
            <seg n="25c5e915">
              Jag har bara en fråga till Roland Utbult som företrädare för
              Alliansen. Tycker du att det är rätt och riktigt att man fiskar
              på samma områden i Skagerrak och Kattegatt och har olika regler?
              När vi slänger i av hällefisken fiskar danskarna den i stället.
              När vi har regelverk slipper de andra. Kan det vara rätt och riktigt
              att göra på det viset?
            </seg>
          </u>
          <note type="speaker" n="54251e85">
            Anf. 51 ROLAND UTBULT (KD) replik:
          </note>
          <u who="Q6220743" xml:id="i-e9415c4591a0c78b-0" n="b80f8731">
            <seg n="3107f6e7">
              Herr talman! Tack för frågan, Jan-Olof Larsson! Det var mycket
              politik som kom där, och till slut kom dessutom även en fråga.
              Jag använde faktiskt ett citat från dig i mitt tal. Det kanske
              jag får nämna. Du har nämligen sagt att yrkesfiskarna är den mest
              övervakade yrkeskategorin i Sverige.
            </seg>
            <seg n="98e38c04">
              I civilutskottet, där jag brukar hålla till normalt, talar vi
              ofta om bostäder och varför det byggs så lite. Då brukar man säga
              att det är en fråga som sträcker sig över decennier. Det handlar
              om begynnande problem i början av 90-talet. När det gäller fisket
              var det ännu längre tillbaka som yrkesfiskarnas situation började
              förändras, och det har den sedan gjort så till den grad att de
              har förlorat, som jag sade, både glädjen och stoltheten över att
              vara yrkesfiskare. Jag tror att Socialdemokraterna har styrt under
              den mesta tiden från 1970 och framåt.
            </seg>
            <seg n="a4aa4edb">
              Jag var med och fiskade runt 1970, och det var då det började.
              Innan dess fanns den här känslan av frihet som nu är oerhört begränsad.
              Den fanns på den tiden.
            </seg>
            <seg n="09ef001a">
              När det gäller din fråga menar jag att det inte är rätt att det
              är olika regler. Det är ändå två EU-länder det handlar om. Att
              Norge kör sitt eget race är en sak, men att Sverige och Danmark
              har olika förutsättningar tycker jag liksom du är fel. Det tycker
              jag naturligtvis att vi ska upplysa vår landsbygdsminister om.
            </seg>
          </u>
          <note type="speaker" n="5cdaf582">
            Anf. 52 JAN-OLOF LARSSON (S) replik:
          </note>
          <u who="Q3374555" xml:id="i-5ae55864f99dbcb8-4" n="950b865b">
            <seg n="28f4b18e">
              Herr talman! Den stora förändringen i fisket kom på 70-talet
              i fiskekrigen mellan England och Island. Det kunde varken den
              socialdemokratiska regeringen eller oppositionen i riksdagen göra
              någonting åt. Det var då man flyttade ut fiskegränserna. Det var
              då svenska fiskare inte längre kunde gå till Shetland och till
              Nordsjön och fiska fritt som de hade gjort tidigare. Det var då
              den stora förändringen kom. Sedan har det begränsats mer och mer.
            </seg>
            <seg n="1a50adbc">
              Jag har också stått i styrhytten hos farsan och åkt ut med båten,
              och det är ett helt annat fiske i dag än det var på den tiden.
            </seg>
            <seg n="57d06b8d">
              Det handlar inte bara om att upplysa landsbygdsministern, för
              det har jag gjort flera gånger om, om att vi har olika regelverk
              på samma fiskeområde. Han har till och med stått och sagt att
              han tycker att det ska vara samma. Men det är ändå till syvende
              och sist han och ni som bestämmer om det ska vara samma regler
              mellan Sverige och Danmark eller nere i Östersjön eller var det
              nu är. Jag har ingenting emot att det ska vara bra och tuffa förvaltningsplaner
              vad gäller ål, lax och torsk. Det ska vara förvaltningsplaner
              på all kommersiell fisk. Men de ska omfatta alla länder och alla
              fiskare i det området, annars skapar det bara problem och leder
              till att man inte bryr sig om reglerna.
            </seg>
            <seg n="88387492">
              En annan sak: Vi hugger mycket på yrkesfisket, men jag vill säga
              att när det gäller laxfisket utefter Norrlandskusten fiskas 30
              procent av laxen som fångas i fällorna som finns där av fritidsfiskare
              och så kallade husbehovsfiskare. Det kan vara så att det är en
              illojal konkurrens – om inte annat beskattar vi bestånden utan
              att det bokförs. Är detta rätt och riktigt?
            </seg>
          </u>
          <note type="speaker" n="9195fa85">
            Anf. 53 ROLAND UTBULT (KD) replik:
          </note>
          <u who="Q6220743" xml:id="i-e9415c4591a0c78b-1" n="b80f8731">
            <seg n="ec233e72">
              Herr talman! Nu börjar Jan-Olof Larsson upprepa sitt tal som
              han höll tidigare här. Jag vill först säga när det gäller landsbygdsministern
              att jag har läst lite av vad han har sagt, och jag har även varit
              på en del seminarier och hört honom tala, om hur viktigt det är
              med denna likvärdighet mellan länderna i EU. Det som jag kan reagera
              på är just att vi alltid har försökt vara Bror Duktig här. Vi
              har gått före de andra länderna, men det har då drabbat yrkesfiskarna
              i Sverige. Det är också det som har bidragit till att de har förlorat
              glädjen och stoltheten som de har haft tidigare, tillsammans med
              att myndigheter och organisationer har jagat dem och att det har
              blivit en bild av att de är – jag tror att du nämnde det uttrycket
              – halvkriminella. Det är naturligtvis en oerhörd beskyllning mot
              en yrkesgrupp.
            </seg>
            <seg n="6906ae90">
              Jag håller med landsbygdsministern om att det är viktigt med
              likvärdiga regler inom EU. Det ska vi absolut sträva efter att
              ha. När det gäller laxen och det du berättade om att 30 procent
              av det som fångas i laxfällorna går till fritidsfisket tyckte
              jag att det som du sade förut om vart den laxen tar vägen var
              ganska roligt. De måste alltså äta lax morgon, middag och kväll.
              Den frågan kan man ställa. Jag tycker att det där också måste
              balanseras. Det måste finnas en balans mellan yrkesfiske, sportfiske,
              fritidsfiske och hushållsfiske.
            </seg>
          </u>
          <note type="speaker" n="a57956c6">
            Anf. 54 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-7" n="eee1484c">
            <seg n="7a9a68af">
              Herr talman! Jag har två frågor till Roland Utbult. Du talade
              mycket om yrkesfisket och vikten av att vi måste lyssna på yrkesfiskarna
              när vi fattar våra beslut. Det finns mycket klokskap som vi ska
              lyssna på där. Men jag undrar ifall den principen också gäller
              då EU och Sverige är med och sätter de framtida fiskekvoterna.
              Traditionellt sett har det ju varit så att man har lyssnat mycket
              på industrin, och då har man tagit alldeles för stora kvoter,
              vilket har lett till överfiskning. Mer än 70 procent av EU:s vatten
              i dag är utfiskat. Ska man luta sig mot expertisen inom till exempel
              Ices, det internationella havsforskningsrådet, i stället?
            </seg>
            <seg n="14d41d65">
              Min andra fråga rör EU:s fiskeavtal med utvecklingsländer. Tycker
              Kristdemokraterna att Sverige borde verka för att dessa nykoloniala
              avtal omvandlas till biståndsprojekt för att utveckla lokalt,
              hållbart fiske i de här länderna? För varje krona som EU ger till
              Kap Verde för de här avtalen tar man tillbaka 8 kronor i form
              av värdet för den fisk som man tar upp utanför Kap Verdes kuster
              och förädlar i Europa. Tycker Kristdemokraterna att det är rimligt,
              eller vill ni göra någonting åt det problemet?
            </seg>
          </u>
          <note type="speaker" n="8fe4041d">
            Anf. 55 ROLAND UTBULT (KD) replik:
          </note>
          <u who="Q6220743" xml:id="i-e9415c4591a0c78b-2" n="b80f8731">
            <seg n="65af4661">
              Herr talman! När det gäller fiskekvoterna ska det absolut vara
              en likvärdig behandling av samtliga stater inom EU; det är oerhört
              viktigt.
            </seg>
            <seg n="61d4eed6">
              Jag är övertygad om att även yrkesfiskarna vill ha en förvaltning
              som tryggar bestånden. Det har funnits en bild av att yrkesfiskare
              bara är intresserade av att tömma haven på fisk. Men det är klart
              att man förstår att om kommande generationer ska kunna fortsätta
              fiska måste man vara rädd om det bestånd som finns så att det
              blir en bra utveckling.
            </seg>
            <seg n="7cb23c97">
              Jag tror på samverkan mellan forskning, yrkesfiske och politik.
              Jag tror också på samverkan med Ices så att man får det bästa
              resultatet.
            </seg>
            <seg n="6ce8a1b9">
              När det gäller tredjeland – vi talade om Västsahara förut – är
              svaret ett generellt nej. Det är å andra sidan ganska komplicerat
              med tredjeland. Ta Västsahara och Marocko – det är klart att om
              vi säger nej är det något annat land som är där. Det är ganska
              knepigt, det hela.
            </seg>
            <seg n="b1d6f2a6">
              Bistånd ska vara bistånd, och vi är det parti som har arbetat
              hårt för att vi ska ge en hög andel av bnp i bistånd från Sverige.
              För mig är det viktigt att bistånd är bistånd.
            </seg>
          </u>
          <note type="speaker" n="adac40ab">
            Anf. 56 JENS HOLM (V) replik:
          </note>
          <u who="Q946708" xml:id="i-9ac01e32a3f7947d-8" n="eee1484c">
            <seg n="5cdb9756">
              Herr talman! Jag förstår faktiskt inte riktigt svaren på någon
              av de två frågorna. Jag får väl omformulera dem en smula.
            </seg>
            <seg n="d70b5a20">
              Min första fråga var: Vad ska ligga till grund för de framtida
              fiskekvoterna när Sverige är med och fattar beslut om det inom
              EU? Är det expertisen? Är det Ices, Internationella havsforskningsrådet?
              Är det deras rekommendationer som ska ligga till grund för de
              beslut man fattar? Det låter på Roland Utbult som att det bara
              är en del; sedan ska man lyssna på fiskeindustrin och en massa
              andra intressen. Men vilken ska vara den vetenskapliga grunden?
            </seg>
            <seg n="047b7e26">
              Min andra fråga var helt enkelt om Kristdemokraterna vill avskaffa
              fiskeavtalen med utvecklingsländer och i stället göra om dem till
              utvecklingsprojekt för att utveckla lokalt, hållbart fiske där
              fisken ska förädlas lokalt. Jag fick ett nej av Roland Utbult,
              som jag tolkar det. Tycker alltså Kristdemokraterna att dagens
              ordning är ungefär okej? Man betalar några smulor för att tömma
              de fattiga ländernas fiskevatten på fisk för att sedan kunna förädla
              den fisken i Europa till ett värde av kanske åtta gånger så mycket
              som man har betalat. Det kan väl inte vara kristdemokratisk politik?
            </seg>
          </u>
          <note type="speaker" n="a3e9d7ae">
            Anf. 57 ROLAND UTBULT (KD) replik:
          </note>
          <u who="Q6220743" xml:id="i-e9415c4591a0c78b-3" n="b80f8731">
            <seg n="dce83edc">
              Herr talman! Då får jag tacka Jens Holm för att han omformulerade
              sig. Den första frågeställningen var kanske inte så enkel att
              förstå.
            </seg>
            <seg n="0e0e2102">
              Det är klart att bistånd ska vara bistånd, så svaret blir i så
              fall ja på den omformulerade frågan som du ställde. För oss är
              det naturligtvis oerhört viktigt. Vi har stor erfarenhet när det
              gäller biståndsarbete, och vi hade också en biståndsminister i
              vårt parti. Du får alltså ett ja, för bistånd ska vara bistånd.
            </seg>
            <seg n="f395cbdf">
              Du är kanske den som är mest aggressiv, som jag uppfattar det,
              gentemot yrkesfisket i den här debatten. Jag har hört de här tongångarna
              under flera år nu: Det är forskningen och vetenskapen som det
              handlar om, som ska ligga till grund för kvoterna framöver. Man
              har inte lyssnat på yrkesfiskarna, på dem som lever dag efter
              dag i det här arbetet och kan havet. De vet vad som finns inte
              bara ovanför vattenytan utan också i havet.
            </seg>
            <seg n="c32c6df6">
              Det här är jätteviktigt, och jag är jätteglad att landsbygdsministern
              har börjat lyssna på yrkesfiskarna. Det måste finnas samverkan
              med all vetenskap och forskning. Jag sade det här: Politiken,
              vetenskapen – alltså forskningen – och yrkesfiskarna är ett triumvirat.
            </seg>
            <seg n="d816e265">
              Jag har i mitt debattinlägg i dag försökt slå ett slag för yrkesfiskarna.
              Låt oss hjälpas åt, Jens Holm, så att de får glädjen och stoltheten
              tillbaka. Det tror jag egentligen är vår gemensamma önskan.
            </seg>
          </u>
          <note type="speaker" n="50087dfc">
            Anf. 58 KARIN ÅSTRÖM (S):
          </note>
          <u who="Q4563087" xml:id="i-32b1aabe12e748b6-0" n="f23752a2">
            <seg n="096e4b0a">
              Herr talman! Jag är oerhört glad att vår socialdemokratiska grupp
              står bakom min och riksdagsledamoten Köhlers motion, den som i
              betänkandet handlar om förbud mot att använda kommersiella fångstredskap
              vid fritidsfiske av lax. Och givetvis, herr talman, står jag bakom
              de socialdemokratiska reservationerna, som har framförts här i
              kammaren.
            </seg>
            <seg n="21e9028e">
              Det här är en fråga som har följt mig och många med mig som lever
              och bor vid älvar och älvmynningar där vi under årens lopp har
              kunnat notera att laxbeståndet, såväl det i Östersjön och Bottenviken
              som det som går upp i våra laxälvar, har blivit allt mindre och
              i sämre skick.
            </seg>
            <seg n="039be9bb">
              Herr talman! Politik är att vilja. Så sade en känd politiker
              som inte är med oss längre men vars ord och vishet lever vidare.
              I slutet av 60-talet visade politiken och den dåvarande regeringen
              verkligen vilja då man faktiskt från en dag till en annan förbjöd
              de så kallade laxtrapporna, en typ av mindre fångstredskap som
              användes av fritidsfisket längs våra laxälvar.
            </seg>
            <seg n="69fc237c">
              Nu är det dags för den här kammaren att vilja igen, tycker jag.
              Det är dags att ta ansvar och stå upp för ett långsiktigt hållbart
              vildlaxfiske i Sverige nu, precis som man gjorde då för över 40
              år sedan.
            </seg>
            <seg n="e329de41">
              För mig har det här kommit att handla om tre ståndpunkter. För
              det första gäller det att bevara ett laxbestånd som är långsiktigt
              hållbart och livskraftigt. Vi är alla i denna kammare väl medvetna
              om att vi i den här frågan har stöd av forskningen. Det gäller
              att säkra, bevara och utveckla ett framtida livskraftigt laxbestånd
              i Östersjön och Bottenviken. Vi har under många år nu sett och
              oroat oss mycket över den negativa utveckling som sker. Det är
              dags att vi politiker tar ett större ansvar och sätter stopp för
              den här typen av överfiske som vi vet sker inom ramen för fritidsfiske.
            </seg>
            <seg n="43d22c37">
              För det andra behöver vi få ordning och reda i själva fisket.
              I dag vet vi att fritidsfisket med fasta kommersiella redskap
              är omfattande. Riksdagsledamoten Jan-Olof Larsson beskrev det
              på ett väldigt bra sätt i sitt inlägg. I såväl Norrbotten som
              Västerbotten, där många svaga bestånd av lax finns, vet vi att
              denna typ av fritidsfiske svarar för hela 30 procent. Så är det,
              och det är 30 procent av det totala antalet fångstredskap som
              används i kommersiellt syfte. Den fångst som görs – och det är
              mycket lax som fångas på det här sättet av fritidsfiskare – avräknas
              inte från den svenska kvoten för lax. Det blir helt enkelt en
              snedvridning och i förlängningen ohållbart att utvärdera hur vi
              ska göra för att långsiktigt stärka laxbeståndet.
            </seg>
            <seg n="c963fbf4">
              För det tredje måste vi få stopp på detta eftersom vi tycker
              att det är viktigt att främja det framtida yrkesfisket. Den här
              typen av fritidsfiske, som vi ser särskilt mycket där uppe, snedvrider
              konkurrensen för yrkesfiskarna.
            </seg>
            <seg n="03f3ce7a">
              Med det, herr talman, vill jag ställa mig bakom de socialdemokratiska
              reservationerna.
            </seg>
          </u>
          <note n="cd064ee3">
            Överläggningen var härmed avslutad.
          </note>
          <note n="bb0deae1">
            12 § Jämställdhet
          </note>
          <note type="speaker" n="231f2b34">
            Anf. 59 ANN-CHRISTIN AHLBERG (S):
          </note>
          <u who="Q3375059" xml:id="i-8fa7169459ff66da-0" n="d1caa007">
            <seg n="059d1f72">
              Herr talman! Sverige är ett bra land, men något håller på att
              krascha. Enligt professor Salonen har fattigdomen tredubblats
              i Sverige de senaste åren. De otrygga anställningarna ökar. Ofrivilliga
              deltider fortsätter. Många kvinnor tvingas att ha flera jobb och
              värderas sämre i arbetslivet. Och de tar fortfarande den största
              delen av det obetalda arbetet i hemmet.
            </seg>
            <seg n="dd1e4b1f">
              Rapporter kommer i dagarna om att unga kvinnors ohälsa ökar,
              och det är den psykosociala ohälsan som ökar mest.
            </seg>
            <seg n="80d940b0">
              Vi måste gå från ord till handling. Det krävs politiskt starka
              muskler som gör skillnad, inte politisk retorik som tricksar med
              siffror och döljer den faktiska verkligheten.
            </seg>
            <seg n="0c5606f6">
              I snart åtta år har vi haft en borgerlig regering som för en
              politik som gynnar medelålders män mer än flickor och kvinnor
              och som ökar fattigdomen i Sverige, försämrar arbetsvillkor och
              förstör våra trygghetssystem, så att kvinnor drabbas än mer än
              män.
            </seg>
            <seg n="4075555a">
              De borgerliga privatiserar sönder vår gemensamma välfärd, så
              att våra skattemedel inte hamnar där de så väl behövs – i skola,
              vård och omsorg. De hamnar i privata plånböcker som oftast ägs
              av redan väldigt rika män.
            </seg>
            <seg n="82bd79c4">
              Herr talman! Vi får säkert höra i debatten från den borgerliga
              sidan hur mycket mer de har satsat på jämställdhet under sin regeringstid.
              Det handlar om tricksande med budgetsiffror på högsta nivå, för
              det handlar om att få det att se ut som en satsning. Men fakta
              visar att kvinnor har fått betala med otrygga anställningar, dåliga
              arbetsvillkor, dåliga försäkringssystem och en försämrad välfärd
              för att den moderatledda regeringen ska kunna säga att man har
              satsat i sin budget på jämställdhet. Fakta visar att det inte
              har gett något resultat, utan kvinnor har i åtta år fått betala
              ett väldigt högt pris för att redan rika män ska få ännu mer.
            </seg>
            <seg n="c758a4cc">
              Sveriges Kvinnolobby skriver i sin analys om regeringens budget
              2013 att det behövs en helt ny politik om vi ska kunna leva jämställt.
              Man skriver också att mycket av regeringens jämställdhetspolitik
              är tom retorik – det är inte bara vi socialdemokrater som säger
              det. Sveriges Kvinnolobby skriver att saker sägs vara jämställda
              som inte alls är det – så kallade hushållsnära tjänster, privata
              företag, ökad konkurrens med mera. Och man skriver att de allra
              största bristerna i fråga om jämställdhet finns när det gäller
              nystartsjobb och stöd för funktionshindrade. Unga män fick mer
              stöd än unga kvinnor.
            </seg>
            <seg n="6e27ae13">
              Herr talman! Politiska insatser som gynnar kvinnor har fått stå
              tillbaka under de åtta åren med alliansregeringen. Det är därför
              vi ser att jämställdhetsarbetet trampar vatten.
            </seg>
            <seg n="e7cec00e">
              I går presenterades en LO-rapport, jämställdhetsbarometern, som
              visar att löneklyftorna ökar på grund av deltidsarbetet. Kvinnors
              inkomst motsvarar bara 73 procent av männens. Kvinnor i arbetarklassyrken
              har de absolut sämsta ekonomiska villkoren.
            </seg>
            <seg n="e6d5a845">
              Man kan titta på den faktiska genomsnittliga månadslönen för
              kvinnor och män i just arbetaryrken. Det skiljer 6 000 kronor
              per månad i lön. Och man kan jämföra mellan kvinnor och män i
              tjänstemannayrken. Där har män 9 300 kronor mer än vad kvinnor
              i samma yrkesgrupp har varje månad. Det är enormt mycket pengar
              varje månad som det skiljer mellan kvinnor och män. Man kan titta
              på skillnaden mellan kvinnors genomsnittliga löner i arbetaryrken
              och männens i tjänstemannayrken. Då blir skillnaden ännu större.
              Då blir den så stor som 20 000 kronor i månaden.
            </seg>
            <seg n="9aff5c91">
              Det är många kvinnor som drömmer om att ha en inkomst på 20 000
              kronor i månaden. För väldigt många kvinnor ser verkligheten inte
              ut så att de vet att de har en lön på 20 000 kronor i månaden,
              eftersom de tvingas ha deltider eller otrygga anställningar. Oavsett
              om det är 6 000, 9 300 eller 20 000 kronor per månad är det en
              enormt stor skillnad som påverkar våra livsval.
            </seg>
            <seg n="49398c72">
              Det påverkar våra möjligheter, och det påverkar vår trygghet.
              Det påverkar inte minst vår hälsa. Det påverkar vår makt och vårt
              inflytande i arbetslivet. Men det handlar också om makt och inflytande
              när det gäller att kunna välja det liv man vill.
            </seg>
            <seg n="b8a207ae">
              Utvecklingen går inte åt rätt håll, snarare tvärtom. Enligt TCO
              tar det över 120 år innan vi kommer att få jämställda löner, om
              det ska gå i den takt som det gör just nu.
            </seg>
            <seg n="1c29acc6">
              Herr talman! Regeringen har haft åtta år på sig att göra något
              för att försöka få ett jämställt samhälle. De har haft möjlighet
              att utjämna det ojämna uttaget av föräldrapenningsdagarna.
            </seg>
            <seg n="df3fe992">
              Utredningen som kom nyss, Män och jämställdhet , redovisar fakta.
              Män tar i genomsnitt ut 24 procent av dagarna med föräldrapenning.
              Det kan låta som att det är väldigt bra. Men det är faktiskt fram
              tills barnet är åtta år som de här 24 procenten tas ut av männen.
              Då vet vi ändå att det just är under de första åren som det är
              oerhört viktigt för det lilla barnet att knyta an till sina föräldrar.
            </seg>
            <seg n="0cb77e61">
              Under det första året tar männen bara ut 9 procent. Och upp till
              två år tar de ut 17 procent av sina föräldradagar. 25 procent
              av männen tar inte ut någon dag alls under barnets första två
              år. Vilka konsekvenser får det för barnet, för kvinnan och för
              familjen?
            </seg>
            <seg n="69e4c435">
              Enligt utredningen är mäns uttag av föräldraledighet avgörande
              för att öka jämställdheten. De skriver att en ytterligare pappamånad
              inte räcker. En tredelning är ett möjligt alternativ om man nu
              inte kan göra det till en individuell rättighet.
            </seg>
            <seg n="0846a046">
              Herr talman! Kvinnor utbildar sig och har bättre skolresultat
              än männen, men det syns inte. Och trots kompetens får inte kvinnor
              tillgång till halva makten och tillgång till hela lönen, för män
              kvoterar in män, och män tar inte mer ansvar för barnen och familjen.
            </seg>
            <seg n="2b04b9bf">
              Halva makten – hur var det nu med kompetensen? Den har ju kommit
              upp på agendan igen efter Jens Spendrups utspel. Jag hävdar med
              bestämdhet att det finns otroligt många kloka och kompetenta kvinnor
              i Sverige som väl skulle platsa i bolagsstyrelser, men det kanske
              tål att syna hur många män som borde sitta där.
            </seg>
            <seg n="0ec6278a">
              Attityderna hos män varierar. I yngre åldrar är män mer positiva
              till att få in fler kvinnor i bolagsstyrelser och i maktens korridorer
              än något äldre män som ser mer negativt på att få in fler kvinnor.
              Det är tydligt att kvinnor blir ett hot mot den manliga makten,
              och därmed går bolagsstyrelserna miste om kvinnors kompetens.
              Men det är inte bara i maktens och bolagsstyrelsernas korridorer
              som kvinnor måste få mer makt, utan det handlar också om att få
              mer makt och inflytande över arbetslivet och dess villkor.
            </seg>
            <seg n="3c1eef1b">
              Kommunal har lagt fram en rapport – Visstid på livstid? – som
              tar upp de otrygga anställningarna. År 2008 var drygt 128 000
              personer visstidsanställda. År 2012 hade de ökat till 152 000
              inom bara Kommunals avtalsområde. Ökningen fortsätter. Fler kvinnor
              än män har visstidsanställningar, vilket innebär inte bara en
              otryggare anställning och inkomst utan också oftare ofrivillig
              deltid och drygt 15 procent mindre i grundlön än för en tillsvidareanställd.
            </seg>
            <seg n="e20c4ec4">
              Det är inte bara ungdomar som har visstidsanställningar. Den
              största gruppen är 34 år och yngre. Vilka konsekvenser får det?
              Vi kvinnor är ungefär 29 år när vi föder vårt första barn. Därefter
              diskrimineras kvinnan utifrån att hon har blivit förälder medan
              mannen får högre lön och arbetsgivaren anser mannen vara en mer
              pålitlig arbetskraft än kvinnan.
            </seg>
            <seg n="2fe31124">
              80 procent av alla ensamstående med barn är kvinnor, och ca 16
              procent av dem lever i fattigdom. Vilka konsekvenser får det för
              barnen, kvinnan och familjen?
            </seg>
            <seg n="a4c8af2c">
              Om vi vill ha ett jämställt samhälle – det vill vi socialdemokrater
              – måste vi våga fatta politiska beslut som ger resultat. Regeringens
              oförmåga eller ovilja att fatta politiska beslut och att driva
              på jämställdhetsarbetet gör att resultaten lyser med sin frånvaro.
              Vi socialdemokrater är trötta på att höra jämställdhetsministerns
              vanligaste svar när hon får frågan om bristen på jämställdhet:
              Följer frågan. Följer utvecklingen noga.
            </seg>
            <seg n="5d7cbbf3">
              Än sedan? Att följa en fråga noga ger inte resultat, men det
              gör politiska förslag och beslut.
            </seg>
            <seg n="e645f8e7">
              Därför behöver vi en ny regering som vågar och vill fatta politiska
              beslut för ett jämställt Sverige som är bra för både kvinnor och
              män. Vi socialdemokrater har förslag för bättre arbetsliv, bättre
              arbetsvillkor och en arbetsmiljö där människor inte sliter ut
              sig och blir sjuka. Vi har förslag på att kvinnor ska få halva
              makten och hela lönen. Vi har förslag på ett mer jämnt uttag av
              föräldrapenningsdagarna. Vi vill ha en nationell resurs för jämställdhetsarbetet.
              DO måste ge ett främjandeuppdrag och se över hur det blev när
              JämO försvann. Vi har förslag för en bättre välfärd som kvinnor
              och män kan lita på – både tjänster och kvalitet – och mycket
              mer.
            </seg>
          </u>
          <note n="dcade414">
            Herr talman! Jag avslutar med att yrka bifall till vår reservation
            nr 3 om jämställda löner.
          </note>
          <note type="speaker" n="77d5c52a">
            Anf. 60 JENNY PETERSSON (M):
          </note>
          <u who="Q4972634" xml:id="i-c07170bfe4d1f1f2-0" n="9b2eeacb">
            <seg n="d81def59">
              Herr talman! Vi hörde precis ett inlägg av Ann-Christin Ahlberg
              där hon i tolv minuter talade om de utmaningar som finns när det
              gäller jämställdhet.
            </seg>
            <seg n="ec9a8d70">
              I höstas debatterade vi finansieringen av utgiftsområde 13 Integration
              och jämställdhet. I dag behandlar vi ett betänkande som omfattar
              30 motionsyrkanden om jämställdhet från allmänna motionstiden
              hösten 2013.
            </seg>
            <seg n="d57051a2">
              Herr talman! Precis som då tänker jag nu ta tillfället i akt
              att nämna att Alliansen sedan 2007 har gjort historiska satsningar
              på området. 1,6 miljarder kronor, täckta i budgeten, investerades
              mellan 2007 och 2010. Det är en tiodubbling av resurserna till
              området jämfört med tidigare regeringar. Under perioden 2011–2014
              tillfördes nästan 1 miljard kronor. Sammantaget är det fråga om
              den största satsningen på jämställdhet som har genomförts i Sverige.
              Det är fakta, och det kan granskas.
            </seg>
            <seg n="2ec2ff2a">
              Herr talman! Sverige ligger i ett internationellt perspektiv
              långt fram när det gäller jämställdhet på arbetsmarknaden. Samtidigt
              kan jag konstatera att det i dag 2014, precis som tidigare talare
              har sagt, fortfarande finns brister i den ekonomiska jämställdheten.
            </seg>
            <seg n="ee799ce7">
              Sysselsättningsgraden för kvinnor i Sverige i åldrarna 20–64
              år är 76,8 procent. Männens sysselsättningsgrad är 81,9 procent.
              I EU-28 är männens sysselsättningsgrad 74,5 procent och 62,3 procent
              för kvinnorna. Det är Eurostat som har tagit fram siffrorna. Svenska
              kvinnors sysselsättningsgrad är högst bland EU-28. Dock ska sägas
              att den svenska arbetsmarknaden kännetecknas av en könsmässig
              segregering där kvinnor och män till stor del arbetar i olika
              yrken och sektorer, vilket har spelat en stor roll när det gäller
              normer, strukturer och möjligheter på arbetsmarknaden.
            </seg>
            <seg n="33fede67">
              Sverige är ett bra land att leva och bo i. Trots det kan jag
              konstatera att det finns skillnader i jämställdheten mellan män
              och kvinnor när det gäller möjligheter att komma in på arbetsmarknaden,
              i näringslivet, ojämlika karriärmöjligheter, löneskillnader, skillnader
              i ohälsotal, sjukskrivningar, uttag av föräldrapenning och VAB-dagar.
              Det var några exempel.
            </seg>
            <seg n="156efa19">
              Siffror från Eurostat och SCB visar att kvinnor i Sverige har
              ett lägre arbetskraftsdeltagande. Det beror på att kvinnor i större
              utsträckning arbetar deltid än män gör – både frivilligt och ofrivilligt.
              Om det finns barn i hushållet arbetar kvinnor betydligt mer deltid
              än männen.
            </seg>
            <seg n="0d990764">
              Detta påverkar inte bara inkomsten här och nu för de män och
              kvinnor som arbetar deltid utan även framtida pension. Deltidsarbetet
              är en avgörande faktor för den ekonomiska ojämställdheten i Sverige.
            </seg>
            <seg n="92d2b13d">
              Herr talman! Jämställdhet är en rättvisefråga, men den bidrar
              också till ekonomisk tillväxt genom att både kvinnors och mäns
              kompetens och kreativitet tas till vara och främjas. Jag vill
              betona att Alliansen kommer att fortsätta att prioritera reformarbetet
              som inleddes under förra mandatperioden. Samtidigt finns det ett
              eget ansvar i dessa frågor när det kommer till attityder och val.
            </seg>
            <seg n="b7e3bc96">
              Tidigare talare nämnde att det inte görs något på området. Låt
              mig nämna några axplock från Alliansens arbete på området. För
              att inhämta kunskaper har Alliansen till exempel tillsatt Delegationen
              för jämställdhet i arbetslivet. Den ska sammanställa och tillgängliggöra
              kunskap om kvinnors och mäns olika villkor och möjligheter i arbetslivet,
              liksom det förhållande som utgör grunden för dessa skillnader.
              Det är ett uppdrag som ska redovisas i oktober 2014.
            </seg>
            <seg n="699e7345">
              Det stämmer att en utredning blev klar i början av året. Den
              hade till uppdrag att kartlägga och analysera frågor som rör män
              och jämställdhet i syfte att skapa ett kunskapsunderlag i arbetet
              med att utveckla jämställdhetspolitiken. Utredningen bereds och
              används i Regeringskansliet i dag.
            </seg>
            <seg n="dd710de3">
              Arbetet med jämställdhet börjar tidigt. Därför har till exempel
              Statens skolverk fått i uppdrag att genomföra insatser i skolväsendet.
              Flickor och pojkar ska ges samma möjlighet i förskolan och skolan
              att pröva och utveckla sina förmågor och intressen oberoende av
              könstillhörighet. Satsningen ska ge personal, skolledare, rektorer,
              förskollärare, lärare och fritidspedagoger ökad kunskap om hur
              undervisning, sociala relationer och de arbetssätt som används
              i verksamheten i lärandet samspelar, och normer, strukturer och
              så vidare belyses också. Detta uppdrag ska redovisas.
            </seg>
            <seg n="506fa468">
              Skolverket har även fått ett uppdrag att öka antalet och andelen
              män som arbetar som förskollärare och barnskötare i förskolan.
              Jämställdhetsarbetet bör genomsyra hela skolväsendet från tidig
              ålder till högre utbildning för att få resultat. Här har bland
              annat Högskoleverket fått i uppdrag att analysera könsskillnader
              inom lärarutbildningen.
            </seg>
            <seg n="cc10dac4">
              Fru talman! Det finns fler och andra satsningar som Alliansen
              har genomfört som har gett frihet till individer och fått vardagspusslet
              att bli lite enklare. Jobbskatteavdraget har gjort det mer lönsamt
              att arbeta och ökat drivkrafterna till arbete. Studier visar att
              jobbskatteavdraget ökar kvinnors arbetskraftsdeltagande i större
              utsträckning än mäns. På lång sikt bidrar det till ökad ekonomisk
              jämställdhet.
            </seg>
            <seg n="cd94bcd6">
              Det är många tvister om hur jobbskatteavdraget är uppbyggt och
              vem som tjänar vad. Men det har gett procentuellt mest till dem
              som tjänar minst. Det innebär i sin tur att kvinnor påverkas i
              högre grad om man ser till vad kvinnor och män tjänar. Detta måste
              också ha kommit Socialdemokraterna till del eftersom de när det
              gäller jobbskatteavdraget har accepterat alla dessa skattesänkningar
              i efterhand.
            </seg>
            <seg n="cd90d996">
              Skattelättnader för hushållsarbete, det så kallade RUT-avdraget,
              är ytterligare en åtgärd. Det är också jämställdhetsbonusen. Det
              är den bonus som ger föräldrar incitament att dela föräldraledigheten
              mer jämställt.
            </seg>
            <seg n="635d51bd">
              När det gäller föräldraförsäkringen har även Försäkringskassan
              fått i uppdrag att ge föräldrar goda kunskaper om föräldraförsäkringens
              regelverk och därmed också kunna ge förutsättningar, kunskap,
              valfrihet och makt över situationen till föräldrarna.
            </seg>
            <seg n="adc0bad0">
              Fru talman! Jämställdhet är och kommer fortsatt att vara ett
              centralt område för Sveriges framtida utveckling och tillväxt.
            </seg>
            <seg n="fd068903">
              Jag vill avslutningsvis säga att vi i Alliansen står bakom vår
              reservation 10 under punkt 8 om förebyggande arbete mot hedersrelaterat
              våld och förtryck, men vi kommer inte att yrka bifall till reservationen.
              Jag ska tala lite kort om arbetet mot hedersrelaterat våld och
              förtryck. Det är något som Alliansen arbetat med sedan maktskiftet
              och som också tidigare regeringar arbetat med.
            </seg>
            <seg n="0fc86c9f">
              Det hedersrelaterade våldet och förtrycket är ett allvarligt
              hinder för jämställdheten och för kvinnors och mäns fulla åtnjutande
              av mänskliga rättigheter. Vi ser positivt på det arbete som har
              bedrivits och bedrivs när det gäller att förebygga och bekämpa
              det hedersrelaterade våldet.
            </seg>
            <seg n="78a04ec7">
              Det är en prioriterad fråga för regeringen. Bland annat har regeringen
              genomfört två handlingsplaner och satsat på åtgärder för att förebygga
              och förhindra hedersrelaterat våld och förtryck.
            </seg>
            <seg n="aed192cc">
              När det gäller det förebyggande arbetet mot hedersrelaterat våld
              och förtryck har Länsstyrelsen i Östergötland sedan 2004 haft
              i uppdrag att främja och lämna stöd till insatser för att motverka
              hedersrelaterat våld och förtryck.
            </seg>
            <seg n="ec3e96ac">
              Länsstyrelsen i Östergötland har även fått i uppdrag att samordna
              och redovisa det pågående uppdrag som håller på till 2014 där
              både en nationell och en länsvis bild ska presenteras.
            </seg>
            <seg n="57482565">
              I maj 2012 utnämnde regeringen även Carin Götblad till nationell
              samordnare mot våld i nära relationer. Den nationella samordnaren
              ska lämna förslag om hur arbetet mot våld i nära relationer kan
              utvecklas. Detta uppdrag ska redovisas i juni 2014.
            </seg>
            <seg n="15527802">
              Samma vecka som vi hade uppe betänkandet AU4 för behandling i
              utskottet beslutade regeringen att tillsätta en särskild utredning
              som ska utarbeta en samlad nationell strategi för att nå det jämställdhetspolitiska
              målet att mäns våld mot kvinnor ska upphöra.
            </seg>
            <seg n="ccc9dc3f">
              Uppdraget omfattar våld som drabbar kvinnor i nära relationer
              och våld som utövas mot kvinnor av bekanta eller för den delen
              också av helt okända män. Beslut om det fattades den 20 februari,
              och ansvaret för det uppdraget har den särskilda utredaren Pia
              Enochsson.
            </seg>
            <seg n="2143c6aa">
              Med detta sagt vill jag avsluta med att säga att oppositionspartierna
              slår in öppna dörrar med tillkännagivandet i betänkandet.
            </seg>
          </u>
          <note type="speaker" n="a7bc5001">
            Anf. 61 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-1" n="d1caa007">
            <seg n="6e2581a8">
              Fru talman! Man kan slå sig för bröstet och förklara sig nöjd
              om man inte tittar på hur fakta ser ut.
            </seg>
            <seg n="1c4ae4b1">
              Det är 152 000 inom Kommunals avtalsområde, oftast kvinnor, som
              har otrygga anställningar, och antalet ökar och har gjort det
              under en lång tid. Det har de gjort under hela tiden som ni har
              haft regeringsmakten.
            </seg>
            <seg n="d6ed8c1c">
              Det är 193 000, oftast kvinnor, som har ofrivilliga deltidsanställningar.
              Antalet har ökat hela tiden under tiden som ni har haft regeringsinnehavet.
            </seg>
            <seg n="f837f571">
              Det är 65 000, oftast kvinnor, som är visstidsanställda fortfarande
              efter fem år hos en och samma arbetsgivare.
            </seg>
            <seg n="24a2d30e">
              Det handlar om politisk vilja om man vill förändra för kvinnor
              och män i vårt samhälle. Vi vet att kvinnor diskrimineras i arbetslivet.
              Vi vet att kvinnor diskrimineras när det gäller makt och mycket
              annat.
            </seg>
            <seg n="89679e79">
              Det handlar inte bara om att tillsätta utredningar utan om att
              fatta politiska beslut. Framför allt handlar det om att vi har
              en regering som måste lägga fram förslag.
            </seg>
            <seg n="391833c6">
              Utredningar har pågått under en väldigt lång tid. Vi vet vad
              som skulle behövas. Det vet Jenny Petersson precis lika mycket
              som jag. Men ingenting görs på området.
            </seg>
            <seg n="67400b80">
              Man kan slå sig för bröstet och tricksa med pengar hit och dit,
              men fakta talar för att kvinnor inte har fått det bättre. Jämställdheten
              trampar fortfarande vatten.
            </seg>
            <seg n="e11dad09">
              Man kan göra precis som med allt annat. Man kan säga som man
              säger till barnen: Vi höjer månadspengen från 100 till 1 000 kronor.
              Men nu får du inte bara ha det till godis och bio, utan nu ska
              du också betala mat och kläder. Det är ett sätt att lura barn
              i ett budgetarbete.
            </seg>
            <seg n="a21b9ba1">
              Här handlar det om att ni ska försöka lura kvinnor att man satsar
              på jämställdheten.
            </seg>
          </u>
          <note type="speaker" n="d8b7d3f5">
            Anf. 62 JENNY PETERSSON (M) replik:
          </note>
          <u who="Q4972634" xml:id="i-c07170bfe4d1f1f2-1" n="9b2eeacb">
            <seg n="053292e5">
              Fru talman! Jag hörde påståenden om utredningar och så vidare,
              men det var ingen direkt fråga. Som jag nämnde har Alliansen satsat
              på jämställdhetsområdet. Det är en prioriterad fråga. Självklart
              är det många olika ministrar och områden som samspelar med varandra.
            </seg>
            <seg n="0c260bb8">
              Jag nämnde till exempel att vi arbetar på skolans område för
              att se till att unga killar och tjejer ska kunna utvecklas efter
              sin potential.
            </seg>
            <seg n="849864c5">
              När det gäller till exempel sjukförsäkring och psykisk ohälsa
              ser vi att talen ökar. Det följer den ansvarige ministern Ulf
              Kristersson mycket noga, och man kommer med åtgärder.
            </seg>
            <seg n="f1446648">
              Självklart, Ann-Christin Ahlberg, finns det lagar om diskriminering
              och lönekartläggning. Så det finns ju regler att följa. Gör man
              inte det finns det olika instrument som kan användas.
            </seg>
            <seg n="343eb7ec">
              Som moderat kommer jag alltid att prioritera jobben. Det är valår.
              Jobben kommer att vara en av de viktigaste frågorna i valet, och
              jobben berör, som sagt, både män och kvinnor.
            </seg>
            <seg n="c4f2a579">
              Det finns också regler om olika anställningsformer och hur de
              får användas. Det har gjorts mycket på området, och det finns
              lagar att följa. Det finns också andra lagar om lönesättning.
              Jag har inte sett något förslag i det här betänkandet om att Ann-Christin
              Ahlberg och Socialdemokraterna vill lagstifta i Sveriges riksdag
              om minimilöner. Det finns ju andra parter som har ansvar för det.
              Så jag förutsätter att Ann-Christin Ahlberg står bakom den svenska
              modellen och att hon kommer att fortsätta att göra det.
            </seg>
          </u>
          <note type="speaker" n="95dadf39">
            Anf. 63 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-2" n="d1caa007">
            <seg n="8bd2ce56">
              Fru talman! Som facklig förtroendevald, som jag har varit sedan
              tidigare, står jag självklart bakom arbetsmarknadens parter. Men
              med politiska muskler kan vi göra skillnad. Det är det som det
              handlar om, Jenny Petersson.
            </seg>
            <seg n="9b033a3e">
              Men ni moderater och den borgerliga alliansregeringen vill inte
              att kvinnor ska få samma makt och inflytande. Ni vill inte att
              kvinnor ska ha en chans att försörja sig. Hur ska man som kvinna
              kunna försörja sig om man har en man som slår en, och om man inte
              har någon inkomst eller en låg inkomst som man inte kan leva på?
            </seg>
            <seg n="9568e144">
              Man får inte ens en bostad. Det är ingen hyresvärd som vågar
              ha en hyresgäst utan inkomst som inte kan betala hyran. Det handlar
              om stora och allvarliga saker att inte kunna ha en lön att leva
              på.
            </seg>
            <seg n="f4ffa98e">
              Ni har sänkt skatter med otroligt mycket, och det har gynnat
              redan rika män. Ni säljer ut vår gemensamma välfärd, vilket gynnar
              rika män som äger de bolag som ofta hamnar i andra länder än Sverige.
            </seg>
            <seg n="73133809">
              Återigen säger Jenny Petersson att ni följer och följer området,
              att ni tillsätter utredning efter utredning, men det ger inga
              resultat. Det är därför som antalet ofrivilliga deltidsjobb växer
              medan löneklyftorna ökar mellan kvinnor och män. Det är mycket
              pengar: 6 000, 9 300 eller 20 000 kronor varje månad, eller 3,6
              miljoner under en livstid.
            </seg>
            <seg n="2f6cac70">
              Man måste våga fatta politiska beslut, Jenny Petersson. Så jag
              undrar återigen: Vad har ni egentligen fattat för konkret beslut?
              Det är inte bara vi socialdemokrater, utan det är också den svenska
              kvinnolobbyn som säger att ni inte har åstadkommit något bättre
              resultat.
            </seg>
          </u>
          <note type="speaker" n="5a7cfd37">
            Anf. 64 JENNY PETERSSON (M) replik:
          </note>
          <u who="Q4972634" xml:id="i-c07170bfe4d1f1f2-2" n="9b2eeacb">
            <seg n="62b0c910">
              Fru talman! Jag tycker att det är rätt magstarkt av Ann-Christin
              Ahlberg att påstå att vi i regeringen och i Alliansen inte bryr
              oss om jämställdhet och att vi generellt skulle diskriminera kvinnor,
              alltifrån hedersrelaterat våld till ekonomisk jämställdhet.
            </seg>
            <seg n="08b3c33f">
              Jämställdhet är och kommer att vara ett område som är centralt
              för Alliansen, för Sveriges tillväxt och för Sveriges framtida
              utveckling. Precis som på alla andra områden, Ann-Christin Ahlberg,
              behöver man följa det här området i form av olika utredningar.
            </seg>
            <seg n="dfe773a4">
              Däremot har det också kommit politiska förslag sedan maktskiftet
              2006. Det sista jag nämnde i mitt anförande var bland annat en
              handlingsplan mot hedersrelaterat våld. Arbetsmiljön är också
              en viktig fråga som Arbetsmiljöverket har fått resurser att följa
              upp och föreslå förebyggande insatser för. Det var konkreta exempel.
            </seg>
            <seg n="5689ee95">
              Jobbskatteavdraget har införts vid fem tillfällen. Jag vill ta
              tillfället i akt och återigen säga: Ja, ni har ju accepterat samtliga
              jobbskatteavdrag, och ni är även för det femte avdraget. Det har
              varit centralt i regeringens jobbpolitik, och det har gett mer
              pengar till både män och kvinnor. När det gäller LOV och RUT-avdrag
              är det också olika förslag som har påverkat människors livspussel
              och deras vardag.
            </seg>
            <seg n="bf7303bc">
              Tro mig, Ann-Christin Ahlberg, vi prioriterar jämställdhet, och
              vi kommer att så göra även framöver.
            </seg>
          </u>
          <note type="speaker" n="45f4816d">
            Anf. 65 GUNVOR G ERICSON (MP):
          </note>
          <u who="Q4946932" xml:id="i-5986d926609e08a1-0" n="c67e60c6">
            <seg n="f0ffbbb5">
              Fru talman! Riksdagskolleger och eventuella åhörare! I dag ska
              vi debattera motioner om jämställdhet. Under den senaste tiden
              har vissa frågat sig hur det står till med feminismen. Här i riksdagen
              kan man i alla fall konstatera att motionsflödet är stort. Även
              utanför detta hus frodas feminismen, och många är engagerade.
            </seg>
            <seg n="1141de80">
              Låt mig ta upp några exempel. Ett exempel är Fattarörelsen, som
              har samlat in berättelser om sexövergrepp och som har skapat politisk
              opinion.
            </seg>
            <seg n="3112b5e9">
              I förra veckan debatterades våldtäktslagstiftningen här i riksdagen.
              Trots att det fanns ett färdigt lagförslag om en samtyckesparagraf
              ville majoriteten med socialdemokrater och moderater i spetsen
              ha en förutsättningslös utredning. De kunde helt enkelt inte säga
              nej en gång till, tack vare Fatta och alla dem som engagerat sig.
              Nu får det vara nog.
            </seg>
            <seg n="a96fa0f8">
              Ett annat exempel är uttag av föräldrapenningen. 17 procent av
              dagarna tas i genomsnitt ut av papporna under barnets första två
              år. Pappornas uttag av föräldrapenning i nivå har alltså inte
              ökat efter 2011, visar en rapport från Försäkringskassan. Jämställdhetsbonusen
              är alltså en flopp.
            </seg>
            <seg n="ee892aab">
              Kvinnor står för över 80 procent av både obetald och betald ledighet,
              enligt samma rapport från Försäkringskassan.
            </seg>
            <seg n="2e432ff5">
              Det innebär att över 80 procent av papporna inte tar ut föräldrapenningdagar
              under barnens småbarnsår i samma omfattning som kvinnorna.
            </seg>
            <seg n="3592e8f8">
              Sett till hela perioden – barn upp till åtta år – tar man ut
              24 procent. Det är nästan ingenting. Det står still och stampar.
            </seg>
            <seg n="66b8c0ec">
              Kvinnor är i genomsnitt föräldralediga – heltid eller deltid
              – 15,3 månader, men de tar bara ut föräldrapenningdagar för 9,5
              månader. Män är i genomsnitt föräldralediga – heltid och deltid
              – i 3,8 månader, samtidigt som de tar ut föräldrapenning för 2,2
              månader. Det är förmodligen ingen slump eftersom de så kallade
              pappadagarna är två månader. Ja, det var många siffror som det
              är viktigt att ha i bakhuvudet.
            </seg>
            <seg n="add3dee7">
              Det är viktigt att ha kunskap om kvinnors och mäns villkor för
              förvärvsarbete och möjligheten att knyta an till sina barn. Föräldraförsäkringen
              har ju betydelse både för kvinnors deltagande i arbetslivet och
              för deras framtida löne-, karriärs- och pensionsutveckling. Men
              den är också viktig för mäns möjligheter att få vårdnaden om barnen,
              om det skulle vara så att förhållandet spricker.
            </seg>
            <seg n="da07f234">
              Många män har inte tagit ut föräldrapenning och föräldraledighet
              under barnens småbarnsår, och det ligger dem i fatet när man ska
              diskutera vårdnadsfrågor.
            </seg>
            <seg n="36d70157">
              Det är inte att undra på att vi har ojämställda löner. Arbetsgivarna
              betalar för risken och normen att det är kvinnan som ska vara
              hemma och ta hand om barnen medan pappan tjänar pengar. Den normen
              är fortfarande stark.
            </seg>
            <seg n="7a1c3aae">
              Så här kan det inte fortgå. Det ojämställda arbetslivet handlar
              också om normer och strukturer. Det handlar också om synen på
              kvinnor och män i stället för att man ser människorna. Man ska
              också se de individer det handlar om utan att låsa in dem i ett
              visst fack utifrån kön.
            </seg>
            <seg n="647d7138">
              Sexualbrott är en av de brottstyper som polisanmäls i minst utsträckning.
              Knappt en fjärdedel av brotten anmäls. Ändå var det 6 320 våldtäktsbrott,
              det vill säga 17 våldtäkter varje dag, som anmäldes 2012. Av dessa
              var det få som gick till åtal. Ännu färre, 171, ledde till fällande
              dom. Antalet fällda för brottet våldtäkt har varit detsamma i
              50 år trots att antalet anmälningar har tjugofaldigats. Snacka
              om trögt att förändra!
            </seg>
            <seg n="d619da15">
              Det faktum att vi fortfarande har så många sexualbrottsanmälningar,
              och det faktum att vi fortfarande inte delar lika på ansvar för
              familjen, gör att löner påverkas. Även om Moderaternas Jenny Petersson
              nyss sade att man satsar budgetmedel för jämställdhet genomför
              man en politik som innebär ökade inkomstskillnader. Av de 77 000
              utförsäkrade från sjukförsäkringen är 53 000 kvinnor. De ska dessutom
              betala högre skatt på den inkomst de har eftersom det inte är
              lön. När det handlar om dem som har tagit ut jobbskatteavdrag
              är det mest i procent, som Jenny Petersson sade. Men det är fortfarande
              mest i kronor, och det är kronor man handlar för när man går till
              butiken.
            </seg>
            <seg n="094e983d">
              Föräldrapenninguttaget har stannat av, som jag sade. Sedan 2011
              har det inte ökat i någon omfattning, utan det ser likadant ut.
              Tidigare var uppdraget till Försäkringskassan att verka för ett
              jämställt uttag. Nu står det i regleringsbrevet att man ska verka
              för goda kunskaper om reglerna. Det är en väsentlig skillnad,
              allianskolleger. Titta på varandra! Vi hade denna diskussion förra
              året, och då sade ni att ni skulle rätta till detta så att Försäkringskassan
              skulle få ett tydligt uppdrag att verka för ett jämställt uttag.
              Det står inte så nu heller. 2014 står det att man ska verka för
              goda kunskaper om reglerna så att individerna kan göra sitt val.
              Det är inte samma sak som att Försäkringskassan ska verka för
              ett jämställt uttag.
            </seg>
            <seg n="4086c280">
              Representationen i bolagsstyrelserna är ett annat exempel där
              det nu står still och stampar. Andelen kvinnor i bolagsstyrelserna
              ökade, men sedan trycket togs bort 2006–2007 står det still och
              stampar på samma nivå igen.
            </seg>
            <seg n="357f79c2">
              Det är bekymmersamt att vi har en politik där man snävar in synen
              och att det finns starka normer i vårt samhälle som försöker upprätthålla
              den gammaldags synen på hur en riktig man och en riktig kvinna
              ska vara. Egentligen är det konstigt att de gamla fördummande
              bilderna av mannen som familjeförsörjare och någon som har drifter
              som han inte kan kontrollera lever kvar. Men de underblåses av
              män som känner sig hotade i sin samhällsposition.
            </seg>
            <seg n="b3b07b87">
              Niclas Järvklo, som forskar om svensk maskulinitetspolitik, har
              beskrivit detta på ett intressant sätt: För vita män har de senaste
              decennierna inneburit en historisk utmaning där tidigare diskriminerade
              grupper som kvinnor, icke vita och homosexuella krävt rättigheter.
              Grupper som vita män tryggt kunnat definiera sig i motsats till
              har i dag erkänts rättigheter och en plats i samhället. Detta
              leder inte nödvändigtvis till en kris för män i allmänhet, men
              det är något som utmanar möjligheten att legitimera traditionella
              patriarkala värderingar.
            </seg>
            <seg n="286c7c60">
              Många män har varit passiva eller gjort motstånd i debatten och
              inte sett feminism som en frigörelse även för dem. Att varje människa
              kan få vara den hen är utan att låsas in i stereotypa könsnormer
              är en vinst för alla. Det är hög tid att diskutera mansnormer
              och maskulinitet.
            </seg>
            <seg n="95c798c1">
              Män är överrepresenterade på maktpositioner och i samhällets
              så kallade topp. Men män är också bland dem som är mest utsatta
              i samhället. Ett exempel är män och våld. Män utgör 98 procent
              av alla misstänkta för våldtäkt, 88 procent av alla misstänkta
              för olaga hot, 84 procent av alla misstänkta för misshandel och
              83 procent av alla misstänkta för mord och dråp. Men de utgör
              också 75 procent av alla behandlade för våldsskador och 60 procent
              av alla offer för misshandel. Detta går att läsa i utredningen
              Män och jämställdhet. Jag hoppas att utredningen kommer att leda
              till några förslag, till skillnad från alla andra utredningar
              som har tillsatts under denna mandatperiod och den förra. Jag
              tänker till exempel på Deja om jämställdhet i skolan, som inte
              har lett till några propositioner.
            </seg>
            <seg n="c996f707">
              Män har kortare medellivslängd och är överrepresenterade i statistiken
              för självmord, akut hemlöshet och drogmissbruk. Visserligen ökar
              nu medellivslängden för män snabbare än för kvinnor, och det är
              positivt, men den manliga normen att vara stark och osårbar leder
              till att man inte söker hjälp i tid. Det innebär i sin tur högre
              dödlighet, onödigt individuellt lidande och ökade samhällsekonomiska
              kostnader.
            </seg>
            <seg n="fbbe44eb">
              Gamla mansnormer och maskulinitetsideal begränsar mäns livschanser.
              Sluta diskutera hur en man eller en kvinna ska vara! Sluta att
              stänga inne människor i socialt konstruerade mönster!
            </seg>
            <seg n="e8c68bb5">
              I en värld med lika rättigheter kan alla som vill känna sig inkluderade.
              Miljöpartiet tror att alla människor, oavsett sexuell läggning,
              könsidentitet eller könsuttryck, mår bättre och blir lyckligare
              utan tvingande etiketter och trånga kategorier. När jämställdhetspolitik
              diskuteras och när vi talar om hur vi ska bygga samhället – där
              alla får vara med – starkt ska vi med andra ord minnas att queerrörelsen
              i lika hög grad även är de heterosexuellas kamp. Det handlar om
              ett större utrymme för varje individ att få vara den hen vill.
              Med den kunskapen som grund kan ett modernt socialt hållbart samhälle
              byggas.
            </seg>
            <seg n="869008aa">
              Vi är inte bara politiker. Vi är arbetsgivare också. Vi vill
              att statliga jobb ska vara jämställda. Det tror jag att nästan
              alla här håller med om. Men då måste vi aktivt jobba med det.
              Det kommer inte av sig självt. År 2006 fanns ett förslag till
              handslag för jämställda löner, men efter det att alliansregeringen
              tillträdde hamnade det i byrålådan. Vi i Miljöpartiet ser att
              jämställda löner är en viktig valfråga. Därför har vi reserverat
              oss i betänkandet till förmån för en handlingsplan för jämställda
              löner.
            </seg>
            <seg n="0e31ad53">
              Självfallet står jag bakom alla Miljöpartiets reservationer,
              men för tids vinnande yrkar jag bifall endast till reservation
              3.
            </seg>
            <seg n="a25bd488">
              Däremot måste jag säga att jag beklagar att allianspartierna
              har reserverat sig mot att regeringen ska återkomma med konkreta
              förslag till långsiktiga och hållbara strukturer för det förebyggande
              arbetet när det gäller hedersrelaterat våld och förtryck. Hederskultur
              är inte samma sak som våld i nära relationer, även om det finns
              likheter. Det oroar mig att Jenny Petersson i sitt anförande tog
              upp detta som om det vore samma sak. Jag hoppas verkligen att
              det inte var meningen. Det är synd att man klumpar ihop frågorna.
              De har likheter, men det finns också stora skillnader.
            </seg>
            <seg n="6ef3be59">
              Jag väljer att tolka det som okunskap, och därför ser jag att
              det är viktigt att göra detta tillkännagivande i dag. På så sätt
              kan vi lyfta upp kunskapen och skapa långsiktiga hållbara strukturer,
              och egentligen tror jag att vi är överens om detta.
            </seg>
          </u>
          <note type="speaker" n="e285e4de">
            Anf. 66 CHRISTER NYLANDER (FP):
          </note>
          <note n="d409131d">
            Fru talman! I dagarna spelas matcher i distriktsfotbollscupen
            för ungdomar födda 1997. Helsingfors mötte Västergötland den 23
            februari i pojkturneringen, och den 15 mars möter Helsingfors
            Småland i flickturneringen.
          </note>
          <u who="Q5109199" xml:id="i-068836e6912c2a88-0" n="b2fdf938">
            <seg n="dc3580c6">
              En av cuperna sponsras av Kommunal och den andra av Byggnads.
              Det är till och med så att cuperna heter Cup Kommunal och Cup
              Byggnads. Jag överlåter åt var och en i denna kammare att själv
              gissa vilken cup som Kommunal sponsrar och vilken cup som Byggnads
              sponsrar.
            </seg>
            <seg n="cbaf6850">
              Det skulle onekligen vara intressant att höra Ann-Christin Ahlbergs
              gissning kring detta. Hon har ju tidigare haft ett aktivt engagemang
              i en av dessa fackföreningar.
            </seg>
            <seg n="5e9adae5">
              Min bedömning är att detta inte bidrar till att vi kommer närmare
              jämställdhet på lång sikt när det är så tydligt redan i flick-
              och pojkfotbollen vilka som sponsrar vad och vad som förväntas
              av flickor och pojkar i framtiden.
            </seg>
            <seg n="f6344fe6">
              Man påminns nästan ständigt om vilka skilda förväntningar som
              finns på killar och på tjejer i det framtida livet. Det är inte
              bara i fotbollscuper och i andra idrottssammanhang, det är inte
              bara när man väljer leksaker och kläder, och det är inte heller
              bara när man väljer vilken utbildning som man ska gå på gymnasiet
              utan också när det gäller vilka yrkesval som man ska göra senare.
            </seg>
            <seg n="52b4819e">
              I dagarna väljer 100 000 ungdomar vilken gymnasieskola de ska
              gå i och vilket program de ska välja. Det finns ingenting som
              tyder på att det skulle bli något annorlunda val denna gång. Det
              är fortfarande, och har varit det under lång tid, några program
              där det är en hyfsad spridning mellan könen. Men det är några
              program där det är nästan bara ett kön som finns representerat
              i klasserna.
            </seg>
            <seg n="f48e3b51">
              På utbildningsval följer yrkesval, och på yrkesval följer karriärmöjligheter
              och karriärvägar och relationer till arbetsmarknaden. På yrkesval
              följer också förutsättningar som pensionär och så vidare.
            </seg>
            <seg n="2c7acda8">
              Man skulle kunna invända att allt detta är följderna av människors
              fria val. Så är det naturligtvis. Det finns ingen lagstiftning
              som säger att tjejer ska välja en utbildningsväg och att killar
              ska välja en annan. Det finns inga tvångsmedel som säger att tjejer
              ska välja vissa yrken och att killar ska välja andra. Samtidigt
              ser vi tydliga förväntningar från det att man är ung, och det
              följer med resten av livet, när det gäller vad tjejer ska välja
              och vad killar ska välja. Detta krymper tjejers och killars livsval.
              Jag tycker därför att det är bra att Gunvor G Ericson är så tydlig
              på denna punkt när det gäller att bristande jämställdhet är någonting
              som drabbar både tjejer och killar.
            </seg>
            <seg n="392a9fce">
              Jag tycker att det var viktigt att regeringen tillsatte utredaren
              Svend Dahl, som ska titta just på hur mansrollen påverkas av bristande
              jämställdhet i samhället. Jag hoppas att den utredningen kommer
              att leda till att vi flyttar fram positionerna även i den debatten
              framöver.
            </seg>
            <seg n="a75a993a">
              Man ska också vara tydlig och säga att detta krymper Sveriges
              välstånd på lång sikt. Om vi ser till att människor väljer det
              som de är mest lämpade för, oavsett vilka sociala konventioner
              som finns, kommer Sverige att bli ett rikare land på många sätt.
              Det är bättre att välja efter intresse och inte efter vilka sociala
              förväntningar som finns från andra.
            </seg>
            <seg n="41e2465b">
              För mig som liberal är det en central övertygelse att inte någon
              människa ska förväntas förbli där hon är. Man ska inte tvingas
              stanna kvar där man föddes, utan man ska ha stora chanser att
              hela tiden utvecklas oavsett vilken bakgrund man har. Oavsett
              om bakgrunden handlar om ekonomi, socialt kapital, föräldrarnas
              utbildning eller kön ska människan ha stora chanser att forma
              sitt eget liv.
            </seg>
            <seg n="84dfe8d7">
              Fru talman! Sverige må vara bättre på jämställdhet än de allra
              flesta andra länder. Vi ska vara upprörda över de brister i jämställdheten
              som finns i Sverige i dag. Men jag tror att vi ändå måste vara
              sakliga i vår analys och säga att det finns rätt mycket att göra
              i Sverige. Men det är få länder som jag hellre skulle vilja bo
              i ur jämställdhetssynpunkt.
            </seg>
            <seg n="b22aed43">
              Men det räcker inte att vara bättre än andra, för Sverige är
              inte jämställt. Sveriges sysselsättningsgrad är, som Jenny Petersson
              sade, bland de högsta. Och bland kvinnor är den högst i hela EU-28.
              Men det räcker inte. Kvinnor lägger allt mindre tid på hemarbete
              och alltmer tid på förvärvsarbete nu än tidigare. Men fortfarande
              är det stora skillnader. Männen jobbar ungefär 90 minuter mer
              en vanlig vardag. Detta påverkar lön, karriärmöjligheter, pension
              och hur livet ser ut.
            </seg>
            <seg n="78d25f11">
              Män har under de senaste decennierna tagit ut en växande andel
              av föräldraledigheten. Men det går för långsamt. Fortfarande tar
              kvinnor ut en mycket större del, och det får konsekvenser. Vi
              ser nämligen att det är just under de år då barnen är små som
              männen drar ifrån när det gäller löner.
            </seg>
            <seg n="20a8eca4">
              Färre stora bolag har i dag helt enkönade styrelser med enbart
              män. Men det finns fortfarande företagsledningar som inte har
              en enda kvinna. Det är inte bra för någon. Det är inte bra för
              kvinnor, det är inte bra för män och det är framför allt inte
              bra för Sveriges framtid.
            </seg>
            <seg n="eb2611ca">
              Samtidigt ska vi vara ganska glada över att Sverige under de
              senaste decennierna har tagit stora steg framåt. Inte minst är
              det viktigt när vi möter människor från andra länder att berätta
              att det faktiskt går att göra en förändring.
            </seg>
            <seg n="da3b3c18">
              När jag träffar människor från andra länder i Europa och från
              andra delar av världen brukar jag få frågan om Sverige ur jämställdhetssynpunkt
              är ett bra land att leva i. Jag måste ändå säga att jag har svårt
              att säga att något annat land skulle vara bättre. Det är viktigt
              att oppositionen, när man har ett sådant behov av att kritisera
              regeringen, ändå gör en sansad bedömning av hur läget i Sverige
              är i dag. Inte någon av oss är nöjd med hur läget är. Men samtidigt
              måste vi se att Sverige har nått ganska långt. Denna balans är
              självklart svår i en politisk debatt. Men jag blir förvånad när
              oppositionen beskriver Sverige som ett så eländigt land som man
              faktiskt har gjort i de inlägg som har varit.
            </seg>
            <seg n="76f1fdbb">
              Fru talman! Jämställdhetsminister Arnholm har vid flera tillfällen
              mycket klokt konstaterat att om man är vän av jämställdhet är
              det viktigt att det går bra för svensk ekonomi.
            </seg>
            <seg n="c7fe39bb">
              Alliansregeringen har haft koll på statsfinanserna, och man har
              sett till att sysselsättningen har hållits på en hög nivå trots
              stora problem i omvärldsekonomin. Man har sett till att vi har
              kunnat undvika stora besparingar, inte minst i offentlig sektor.
              Man har sett till att vi har klarat den här ekonomiska krisen
              bättre än de allra flesta. Detta är viktigt ur jämställdhetssynpunkt.
            </seg>
            <seg n="d5493289">
              Den ekonomiska politiken är helt avgörande för om vi ska klara
              jämställdheten på sikt. Den ekonomiska politik och den arbetslinje
              som vi har i dag driver på för jämställdhet.
            </seg>
            <seg n="03fa5ff5">
              Fru talman! Jag tror att det är centralt att komma ihåg att det
              finns ett stort och tydligt samband mellan en sund ekonomi och
              ett framgångsrikt jämställdhetsarbete. Det finns ingen motsats
              mellan arbetslinjen och jämställdhetslinjen.
            </seg>
            <seg n="508aa7ce">
              Det finns också en del svåra avvägningar att göra. En av de frågor
              som tas upp i detta betänkande gäller lönekartläggningar. Ibland
              måste man göra avvägningar mellan att minska krångel för företag
              och att ha effektiva åtgärder för jämställdhet. Personligen tycker
              jag att det borde vara möjligt för företag att göra sådana kartläggningar
              utan alltför stort krångel med den teknik som i dag finns.
            </seg>
            <seg n="3ea3b800">
              Fru talman! Det är viktigt att Gunvor G Ericson tar upp frågan
              om sexuellt våld, som är en extrem form av bristande jämställdhet.
              I betänkandet skriver vi om de satsningar som har gjorts. Det
              är en av regeringens prioriterade frågor. Vi har gjort stora satsningar,
              inte minst på kvinnojourer.
            </seg>
            <seg n="40067aae">
              En viktig del i detta är den grupp som har det kanske allra tuffast
              i Sverige i dag rent socialt, nämligen de som lider under hedersrelaterat
              våld och förtryck i hederns namn. Det är inget bra namn, men det
              är så man säger. Det är fullständigt oacceptabelt att vi i Sverige
              har unga tjejer, och killar för den delen, som får se sin frihet
              och sitt liv begränsas på detta sätt. Vi har sett för många sorgliga
              tragedier. Detta är en fråga som har legat högt på topplistan
              när tidigare jämställdhetsminister Sabuni och nuvarande jämställdhetsminister
              Arnholm har prioriterat sitt arbete. Men mycket kvarstår att göra.
            </seg>
            <seg n="477648fe">
              Fru talman! Det skiljer miljoner i livsinkomst mellan kvinnor
              och män. Ytterligare steg behöver tas för att minska dessa skillnader
              och för att arbeta mot våld mot kvinnor. Många pojkar halkar efter
              i svensk skola. Det finns en hel del att göra på jämställdhetsområdet.
              Mycket har gjorts. Sverige är på många sätt ett föredöme för andra.
              Men det duger inte. Sverige är ännu inte jämställt.
            </seg>
            <seg n="93229ee1">
              I det Sverige som jag skulle vilja se ska det vara lika vanligt
              att en tjej är med i Kommunal som i Byggnads. Det fria valet för
              individen ska inte begränsas av vare sig lagstiftning eller sociala
              strukturer.
            </seg>
          </u>
          <note type="speaker" n="8f99a923">
            Anf. 67 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-3" n="d1caa007">
            <seg n="a600ac7d">
              Fru talman! Jag måste säga följande till Christer Nylander. Folkpartiet
              var förr ett parti som ställde upp på att jobba för ett jämställt
              samhälle. Ni var modiga och röstade för att införa ytterligare
              en pappamånad. Men nu är ni det parti som är en bromskloss. Ert
              parti innehar posten som jämställdhetsminister. Men ändå lägger
              ni inte fram några politiska förslag som gör att jämställdheten
              går åt rätt håll, utan den går bakåt.
            </seg>
            <seg n="31f92dd1">
              Jag blir lite förvånad över att Christer Nylander i sitt anförande
              antyder att kvinnor inte väljer de mansdominerade jobben. Det
              är ju faktiskt så att kvinnor har större benägenhet att gå över
              till de mansdominerade yrkena än vad männen har att gå över till
              de typiskt kvinnodominerade. Har Christer Nylander funderat på
              varför inte männen och killarna går över till att jobba kanske
              i förskolan, eller varför inte så många män vill jobba i äldreomsorgen?
              Jag har funderat på det, väldigt många gånger, och jag har även
              träffat män. De säger rakt ut: Jag skulle kunna tänka mig att
              jobba där, men inte med de arbetsvillkoren, den lönen, det ansvaret
              och de arbetstiderna. Det är inte värt det.
            </seg>
            <seg n="01266d46">
              Om man har ett genuint intresse för jämställdhet måste man alltså
              se till att kvinnor och män faktiskt har jämlika och jämställda
              förhållanden. Det är inte så att det utbildningsmässigt sett ställer
              högre krav på männen för den lön de har, utan ofta har kvinnor
              högre kompetens men lägre löner. Du har själv en jämställdhetsminister
              som säger att kvinnor förlorar 3,6 miljoner.
            </seg>
          </u>
          <note type="speaker" n="c1ff6165">
            Anf. 68 CHRISTER NYLANDER (FP) replik:
          </note>
          <u who="Q5109199" xml:id="i-654b833019340987-0" n="b2fdf938">
            <seg n="5b6cee83">
              Fru talman! Det är svårt att debattera ett ämne man brinner mycket
              för, men man måste ändå försöka vara något nyanserad. Ann-Christin
              Ahlberg säger att Folkpartiet förr var ett parti som stod för
              ett jämställt samhälle men inte är det nu, utan nu är vi i stället
              en bromskloss. Det blir svårt att ta det på allvar, på något sätt.
            </seg>
            <seg n="e119b9dd">
              Jag tror egentligen inte att Ann-Christin Ahlberg menar att Folkpartiet
              motarbetar jämställdhet. Jag tror att vi kan ha olika synpunkter
              på vilka medel som ska användas – vi kan ha olika synpunkter på
              exakt hur föräldraförsäkringen ska kvoteras, vi kan ha olika funderingar
              kring hur arbetsmarknadsregleringen ska se ut och vi kan ha olika
              funderingar kring vilken lagstiftning som ska finnas när det gäller
              rätt till heltid och annat. Men säg inte att ett parti som finns
              i denna kammare – i alla fall inte något av dem som sitter i alliansregeringen
              – skulle motarbeta jämställdheten! Då gör man nämligen debatten
              en väldigt stor otjänst, tror jag.
            </seg>
            <seg n="b52138a5">
              Låt oss i stället fundera på vilka gemensamma, och ibland icke
              gemensamma, tag vi kan ta för att göra saker bättre. Säg inte
              att Folkpartiet förr var ett parti som stod upp för ett jämställt
              samhälle men inte längre är det. Det blir inte seriöst.
            </seg>
            <seg n="2bda9b74">
              Jag sade i anförandet att kvinnor och män väljer att stanna kvar
              i de yrkessektorer där kvinnor och män redan nu dominerar. Det
              där grundläggs tidigt. Det grundläggs förmodligen i uppväxten,
              förstärks ytterligare i utbildningsvalen och blir tydligt sedan
              när man väljer yrke. Det påverkas naturligtvis av vilka förutsättningar
              som finns på de olika arbetsplatserna, och därför är det viktigt
              att vi nu förändrar skolan och förändrar förskolan. Vi lyfter
              attraktiviteten i de yrkena för att se till att fler ska vilja
              söka sig dit.
            </seg>
            <seg n="d4b09727">
              Min fråga till Ann-Christin Ahlberg är: Påverkar det flickors
              och pojkars val att Kommunal och Byggnads väljer att stödja var
              sin form av fotbollsturnering?
            </seg>
            <seg n="5693d402">
              (Applåder)
            </seg>
          </u>
          <note type="speaker" n="8af02c68">
            Anf. 69 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-4" n="d1caa007">
            <seg n="b8f46973">
              Fru talman! Jag kan börja med att säga att jag är glad att det
              är någon som vill ta och faktiskt tar krafttag när det gäller
              att stödja flickors idrottande, för det är många som inte gör
              det. Även inom idrotten diskrimineras flickor och kvinnor.
            </seg>
            <seg n="e9b79014">
              Ja, man kan prata om att man inte väljer, eller att man väljer
              från att man är barn och liten. Faktum kvarstår dock att kvinnor
              har lägre löner och värderas lägre, så även om de inte skulle
              välja det är det ju någon annan som ska komma in i den branschen
              och på den marknaden. Då är det ju fortfarande dåliga arbetsvillkor
              och dåliga löner, även om det blir 50–50. Vi måste våga titta
              på det.
            </seg>
            <seg n="57e16284">
              Jag står klart och tydligt och säger att jag tycker att Folkpartiet
              är en bromskloss i jämställdhetsarbetet. Jag står för det, och
              jag är väldigt seriös när jag säger det. Ni har en jämställdhetsminister
              som kanske brinner för jämställdheten, men det finns inga politiska
              förslag – det finns inga politiska beslut att ta som vi vet driver
              på jämställdhetsarbetet. Vi har nyss fått en rapport om män och
              jämställdhet till arbetsmarknadsutskottet. Där sägs att den enskilt
              viktigaste jämställdhetsåtgärden vi politiker skulle kunna vidta
              vore att se till att män tar mer föräldraledigt. Inte ens det
              försöker Folkpartiet driva på – när man har en jämställdhetsminister
              och när man tidigare har vågat vara modiga på det här viset.
            </seg>
            <seg n="3a33753c">
              Då måste jag stå på mig när det gäller att ni är en bromskloss.
              Ni äger nämligen det departement som skulle kunna driva på i en
              sådan fråga. Faktum kvarstår att kvinnor diskrimineras mer än
              män, och er politiska vilja har inte visat att ni brinner för
              jämställdheten.
            </seg>
          </u>
          <note type="speaker" n="61cf06e6">
            Anf. 70 CHRISTER NYLANDER (FP) replik:
          </note>
          <u who="Q5109199" xml:id="i-654b833019340987-1" n="b2fdf938">
            <seg n="27918f27">
              Fru talman! Jag kan avslöja för Ann-Christin Ahlberg att jag
              var ordförande i den kommitté som skrev Folkpartiets nya partiprogram,
              och tillsammans med Maria Arnholm föreslår vi att man ska fortsätta
              bygga ut föräldraförsäkringen på ett sådant sätt att männen tar
              ett större ansvar. Vi föreslår till exempel en tredje pappamånad.
              Att då säga att Folkpartiet inte driver på för att öka pappors
              uttag när det gäller föräldraförsäkringen är ju inte sant. Det
              är så att Folkpartiet driver på i frågan. Det finns säkert flera
              olika saker man kan göra för att nå dit, men jag tror att en ytterligare
              öronmärkning av månaderna är en viktig del.
            </seg>
            <seg n="c3c1cd5b">
              Få regeringar har gjort så konkreta saker för att lyfta karriärvägar
              och lyfta yrken där kvinnor dominerar i offentlig sektor som denna
              regering, skulle jag vilja säga.
            </seg>
            <seg n="d70f0c8e">
              Vi lyfter förskolläraryrket genom att tidigt införa en egen utbildning;
              den var tidigare begravd i den allmänna lärarutbildningen. Det
              har inneburit en ganska stor ökning av intresset för förskollärarutbildningen.
            </seg>
            <seg n="de8350ed">
              Vi inför karriärvägar för lärare. Det är ett av många yrken som
              är kvinnodominerade och som har lång utbildning men ändå platta
              karriärvägar och platta löneutvecklingsvägar. Regeringen har infört
              förstelärartjänster, lektorstjänster och många andra möjligheter
              att öka karriärvägarna i detta kvinnodominerade yrke.
            </seg>
            <seg n="cb6a2e58">
              Det är möjligt att vi inte pratar lika mycket som socialdemokratiska
              regeringar har gjort förut, men den här alliansregeringen gör
              saker.
            </seg>
            <seg n="5693d402">
              (Applåder)
            </seg>
          </u>
          <note type="speaker" n="a17d4504">
            Anf. 71 GUNVOR G ERICSON (MP) replik:
          </note>
          <u who="Q4946932" xml:id="i-5986d926609e08a1-1" n="c67e60c6">
            <seg n="21e4adc3">
              Fru talman! Det är bra att Christer Nylander gör tydligt att
              Folkpartiet vill ha en pappamånad till. Det gläder mig, och där
              delar vi uppfattning. Vi vill ha en tredelad föräldraförsäkring,
              och vi ser att den jämställdhetsbonus som var alliansregeringens
              kompromiss med KD:s vårdnadsbidrag tyvärr inte har fungerat. Det
              är alltså bra, men jag har en konkret fråga till Christer Nylander:
              Är ni beredda att under nästa mandatperiod jobba för en tredelning
              av föräldraförsäkringen, där en tredjedel också kan överlåtas
              på en tredje part som står nära barnet?
            </seg>
            <seg n="8580bd44">
              I debatten har vi diskuterat inkomstskillnader. Vi kan konstatera
              att inkomstskillnaden bland heltidssysselsatta var 34 900 år 2006.
              Den har ökat till över 50 000; den är nu 56 500. Ja, vi är bra
              på jämställdhet – ibland, på vissa områden. Men totalt sett har
              Sverige faktiskt halkat ned i olika rankningar, och det tycker
              jag inte att vi ska blunda för. Jämställdhet kommer inte av sig
              själv, utan det krävs ett ständigt arbete. Det tror jag att både
              Christer Nylander och jag, och många med oss i här i kammaren,
              kan skriva under på.
            </seg>
            <seg n="21db9e0a">
              Christer Nylander sade tidigare att det skiljer miljoner i inkomst.
              Ja, men vad vill ni göra åt det då? Ni har styrt Sverige i snart
              åtta år. Vad har det lett till? Jo, en ynka 0,2 procents förbättring
              det senaste året.
            </seg>
          </u>
          <note type="speaker" n="f5287cc1">
            Anf. 72 CHRISTER NYLANDER (FP) replik:
          </note>
          <u who="Q5109199" xml:id="i-654b833019340987-2" n="b2fdf938">
            <seg n="4801eee9">
              Fru talman! Vi kommer under nästa mandatperiod att, precis som
              under denna mandatperiod, driva på för att det ska bli ytterligare
              en öronmärkt månad i föräldraförsäkringen. Vi tror nämligen att
              det är en viktig del i att få ett jämställt uttag. Vi har ju sett
              i statistiken att det har blivit substantiella förändringar i
              uttaget när man har infört öronmärkta månader, och för att nå
              ytterligare ett hack i utvecklingen tror vi att det är viktigt
              att ha ännu en öronmärkt månad – både för kvinnan och för mannen.
            </seg>
            <seg n="38d6ad98">
              Det gäller inte minst eftersom vi ser, vilket jag sade tidigare,
              att det är under just de här åren männens löner sticker i väg.
              Det är då inte bara löneskillnaderna fastställs utan också pensionerna
              och karriärvägarna. Det är viktigt att fundera på hur man kan
              få fler att dela föräldraledigheten de år då barnen är små. Det
              är såklart en avvägning hur långt vi ska styra detta. Där har
              vi från Folkpartiets sida hamnat i att det är rimligt att nu ta
              nästa steg, att männen tar ut en föräldraledighetsmånad till.
            </seg>
            <seg n="b495f975">
              Löneskillnaderna, som är miljoner under en livstid, hör samman
              med vilka val vi gör tidigt och vilka val vi gör som småbarnsföräldrar.
              Det som vi kan göra som politiker är naturligtvis inte bara lagstiftningsmässigt
              utan också attitydmässigt. Vi måste själva bidra till att riva
              hindren som unga människor känner för att bryta barriärer. Där
              tror jag att vi har en hel del att göra, inte bara lagstiftningsmässigt
              utan också genom vårt eget sätt att vara och verka.
            </seg>
            <seg n="cc795948">
              Det som den här regeringen, och inte minst Folkpartiet, har gjort
              väldigt tydligt och klart är att det inte är rimligt att vi har
              så många kvinnodominerade akademikeryrken med lång utbildning.
              Det är lärare, bibliotekarier och många andra som får väldigt
              dålig ersättning för de studier som de har genomgått. Där har
              vi från vår sida vidtagit en hel del konkreta åtgärder.
            </seg>
          </u>
          <note type="speaker" n="8a989884">
            Anf. 73 GUNVOR G ERICSON (MP) replik:
          </note>
          <u who="Q4946932" xml:id="i-5986d926609e08a1-2" n="c67e60c6">
            <seg n="2de98179">
              Fru talman! Svaret är alltså en månad till, inte en tredelning.
              Jag hoppas verkligen att riksdagen och regeringen under nästa
              mandatperiod kan besluta om en månad till. Jag önskar också att
              vi kan komma till en tredelning av föräldraförsäkringen. Men jag
              hörde inte svaret på min konkreta fråga om möjligheten att överlåta
              den tredjedelen till en tredje part.
            </seg>
            <seg n="5bcc1ad6">
              Tillbaka till lönesättningen. Ja, vi har också en väldigt könssegregerad
              arbetsmarknad. Jag håller med Christer Nylander om att det är
              orimligt att det är så låga löner i akademikeryrken som är kvinnodominerade.
              Historiskt har det varit så att där kvinnorna går in går lönerna
              ned, och det är oacceptabelt.
            </seg>
            <seg n="8af8d63b">
              Jag tror att man måste jobba mycket mer redan tidigt i skolan
              med normkritik och med att bryta mönstren för hur man ska vara
              som kille eller tjej som sedan styr yrkesvalet. Man måste kunna
              få välja utifrån intresse och vad man passar för. Ett konkret
              exempel finns i Gnesta, i mitt hemlän, där man jobbade med att
              få lugn i klassen utifrån normkritik. Det ledde till att pojkarnas
              resultat i skolan förbättrades.
            </seg>
            <seg n="346248f6">
              Min andra fråga till Christer Nylander blir alltså: Skulle ni
              kunna tänka er att genomföra den sortens arbete i skolan i hela
              landet?
            </seg>
          </u>
          <note type="speaker" n="2a66a83e">
            Anf. 74 CHRISTER NYLANDER (FP) replik:
          </note>
          <u who="Q5109199" xml:id="i-654b833019340987-3" n="b2fdf938">
            <seg n="63cf93ad">
              Fru talman! Det är väl väldigt bra om fler skolor lär sig av
              Gnesta. Jag tror att man över huvud taget behöver bli mycket bättre
              i både förskola och skola att lära av varandra och de framgångsrika
              exemplen.
            </seg>
            <seg n="30af6063">
              Som jag sade tidigare är det inte bara lagstiftning som gör att
              folk väljer det ena eller det andra, utan det är också de normer
              och sociala konventioner som finns i samhället. Det är också en
              av anledningarna till att vi tillsatte en utredning om mäns situation
              på jämställdhetsområdet, som Svend Dahl nyligen presenterade.
            </seg>
            <seg n="59a45496">
              Den första frågan, om man ska kunna överlämna en tredjedel till
              någon annan, svarade jag inte på. Vi vill inte ha en föräldraförsäkring
              som är uppdelad i tre tredjedelar, utan vi har en annan modell.
            </seg>
            <seg n="f9b5de9d">
              När det slutligen gäller kvinnodominerade akademikeryrken är
              det väldigt svårt att göra relativförändringar av löner generellt
              sett på arbetsmarknaden. Det behöver nog vara ett långsiktigt
              arbete där några står tillbaka för att andra ska kunna nå fram.
              Men det är ännu svårare när man är en stor grupp som dominerar
              en liten ekonomi. Jag tänker då på lärarna. Det blir väldigt svårt
              att se till att lärarna får lön efter den insats de gjort i akademiska
              studier så länge de är anställda av kommunerna. Det blir svårt
              att göra en relativ löneförändring som gynnar lärarna, som gör
              att de får höjd status och den lön som de är värda, så länge som
              de är kommunalt anställda. Det är en av anledningarna till att
              vi förordar ett statligt huvudmannaskap i skolan. Då skulle man
              kunna göra någonting åt detta.
            </seg>
          </u>
          <note type="speaker" n="269d0acb">
            Anf. 75 ANNIKA QARLSSON (C):
          </note>
          <u who="Q4769498" xml:id="i-e71d788842099edc-0" n="a1b51d46">
            <seg n="76a2bd11">
              Fru talman! Vi debatterar i dag ett motionsbetänkande som gäller
              jämställdhet. Det innehåller 30 yrkanden, och där finns också
              ett tillkännagivande.
            </seg>
            <seg n="18ccb511">
              Jag har suttit och lyssnat på inledarna i debatten här. Ibland
              målas det i svart och svarta nyanser, och det kanske är oppositionens
              roll. Så försöker jag tänka tillbaka på hur vi lät våren 2006.
              Hur nyanserade var vi då? Det låter jag någon annan bedöma. Men
              när jag lyssnar på Ann-Christin Ahlberg känner jag att det finns
              en del luckor och att vi skulle behöva visa på att det har hänt
              saker under de här åren. Även om vi inte skulle enas om att allting
              är jättebra, skulle jag vilja ha lite fler nyanser i jämställdhetsdebatten,
              för det är en alldeles för viktig fråga för att måla i svart eller
              vitt.
            </seg>
            <seg n="a932b7d2">
              Jag har tagit fram Medlingsinstitutets senaste rapport som jämfört
              kvinnors och mäns löner. Den kom i juni förra året. Rapporten
              bygger på data insamlade i september och november 2012. Den visar
              att den ovägda löneskillnaden mellan kvinnor och män för hela
              arbetsmarknaden 2012 var 13,9 procent. Om man genom så kallad
              standardvägning tar hänsyn till yrke, sektor, utbildningsnivå,
              arbetstid och ålder kvarstår en oförklarad löneskillnad på 6,1
              procent. Använder man i stället en så kallad regressionsanalys
              kan man redovisa betydelsen av olika faktorer där yrke är den
              viktigaste. Vilken metod man använder beror på vad man vill belysa.
              Men det står i alla fall klart att löneskillnaderna mellan kvinnor
              och män har minskat i alla sektorer 2005–2012 oberoende av mätmetod.
              Den ovägda löneskillnaden har minskat med 2,2–5,4 procentenheter.
            </seg>
            <seg n="224ea5bc">
              Då tror jag att jag och Ann-Christine Ahlberg är överens om att
              det fortfarande är på tok för mycket. Jag hoppas att vi också
              kan vara överens om att det rör på sig och i rätt riktning, även
              om vi kan vara otåliga över utvecklingstakten.
            </seg>
            <seg n="592c0915">
              Det som är lite intressant när det gäller löneskillnader, oavsett
              vad de beror på, är att på svensk arbetsmarknad är det inte politiken
              som sätter löner, utan vi har en modell där det är arbetsmarknadens
              parter som förhandlar om löner. I vissa delar finns politiken
              med som arbetsgivare, men annars är det arbetsmarknadens parter
              som är de förhandlande parterna.
            </seg>
            <seg n="a3f89560">
              Det Ann-Christine Ahlberg, som har en facklig bakgrund, har skällt
              rejält på här i talarstolen är sig själv. Men i debatten här låter
              det som att det är regeringen som är ansvarig för att vi inte
              har lyckats.
            </seg>
            <seg n="e42ca116">
              Det är oerhört viktigt att vara klar över att det finns delar
              som politiken har ansvar för, men de delar som någon annan har
              ansvar för gäller det att lägga där de hör hemma. När det gäller
              löner är det arbetsmarknadens parter som har ansvaret.
            </seg>
            <seg n="a9a5ce6f">
              Fru talman! Det finns ytterligare ett område som jag tycker är
              rätt intressant att titta på. Det är kopplat till företagande,
              där det också har hänt saker. Vinnova fick 2007 ett första uppdrag
              att vara med och stärka kvinnors företagande. När vi tog över
              2006 var Sverige sämst av EU:s 27 länder när det gällde kvinnors
              företagande. Då låg vi på 23 procent.
            </seg>
            <seg n="4cf98320">
              Under flera år har vi jobbat systematiskt med de här frågorna.
              Det sker på inga sätt revolutioner på det här området, utan det
              är långsamma, försiktiga förändringar i rätt riktning.
            </seg>
            <seg n="aa72011e">
              Det man kan konstatera är att 2011 startades 31 procent av företagen
              av kvinnor och 9 procent av kvinnor och män gemensamt. Det är
              helt klart en förändring i rätt riktning, apropå påståendet att
              ingenting har hänt, att allting står stilla.
            </seg>
            <seg n="bd39ee6e">
              I vår har diskussionen gått het under rubriken: Har det gått
              för långt? Även i den delen är vi rätt många i kammaren som är
              överens om att det inte har det. På många områden, såsom löneutveckling,
              vem som fortfarande har huvudansvar för familjeprojektet, utsatthet
              för sexualiserat våld, psykisk ohälsa och förslitningsskador,
              kan vi lugnt konstatera att det inte har gått för långt i utvecklingen,
              möjligtvis i bekymmersutvecklingen.
            </seg>
            <seg n="5cf3154a">
              Under regeringsåren har vi arbetat med att öka kunskapen, systematisera
              arbetet och lägga ansvaret för arbetet där det hör hemma. Respektive
              myndighet har ett ansvar att följa upp på sina områden. Vi har
              också tydliggjort och fördjupat kunskaperna när det gäller handlingsplaner.
            </seg>
            <seg n="c0533878">
              Det område som är svårast att jobba med är utsatthet för våld.
              Ju mer kunskap vi har och ju mer vi belyser det, desto fler får
              vi som anmäler bekymmer. Det är bra, men vi har ännu inte en organisation
              som klarar av att möta de ökade anmälningarna på ett klokt och
              bra sätt.
            </seg>
            <seg n="8637b1a3">
              I vissa delar kan det vara glapp i lagen. Gunvor G Ericson tog
              upp samtyckeslagstiftning. Det var synd att Centerpartiet inte
              fick igenom sitt förslag 2005, men då tyckte majoriteten, S, V
              och MP, inte att det behövdes. Annars hade den varit på plats
              när vi gick in i denna debatt. Förhoppningsvis kan vi ta detta
              steg nu. Förslaget har funnits tidigare, men då var det som sagt
              partier som var emot det.
            </seg>
            <seg n="d50fabf0">
              Nationellt centrum för kvinnofrid har arbetat med många av delarna
              i handlingsplanen mot våld i nära relationer. Man kom med en rapport
              i förra veckan där man gjort en djupstudie och frågat 10 000 män
              och lika många kvinnor i olika åldrar, både unga och gamla, om
              de under sin levnad varit utsatta för våld, sexualiserat våld
              eller trakasserier.
            </seg>
            <seg n="a18e7c09">
              I rapporten, som kommer att ligga till grund för många vidare
              forskningsrapporter framöver, konstateras att många varit utsatta
              på ett eller annat sätt i tidiga år. Det handlar om både kvinnor
              och män. Utskottet har tagit del av rapporten, och den tar upp
              många viktiga frågor. Även mäns utsatthet när det gäller sexualiserat
              våld finns alltså med.
            </seg>
            <seg n="53c5d441">
              I detta arbete är det många gånger attitydförändringar, normförflyttningar,
              kunskap och insikt som behövs. Jag skulle önska att det fanns
              en enkel formel som över en dag kunde förändra situationen. Jag
              har inte sett den formeln i någon av motionerna eller reservationerna.
            </seg>
            <seg n="453ad98b">
              Det är viktigt att ha respekt för ämnesområdet och inte måla
              allt i svart. Det tjänar ingen på. Låt oss i stället föra en nyanserad
              debatt om saker som går åt rätt håll och bekymmer där lösningen
              går för sakta. Låt oss också hitta stöd i forskning och liknande
              för att flytta fram positionerna.
            </seg>
          </u>
          <note n="2e961612">
            Jag yrkar bifall till förslaget i betänkandet, förutom under
            punkt 8.
          </note>
          <note type="speaker" n="313fbaf2">
            Anf. 76 MATTIAS KARLSSON (SD):
          </note>
          <u who="Q5901848" xml:id="i-303506c9882cb9c9-0" n="9e7d58a0">
            <seg n="742eff72">
              Fru talman! Vi står bakom samtliga sverigedemokratiska reservationer
              i betänkandet, men för tids vinnande yrkar jag bifall endast till
              reservationerna 2 och 11.
            </seg>
            <seg n="b7e2badc">
              Fru talman! Jämställdhet innebär för Sverigedemokraternas vidkommande
              att män och kvinnor ska tillerkännas samma värde och att båda
              könen ska ha samma rättigheter, vara lika inför lagen och kunna
              känna trygghet i fysisk, ekonomisk och social bemärkelse.
            </seg>
            <seg n="3e2db5c5">
              Vi anser att de offentliga verksamheterna har ett ansvar för
              att bemöta människor som individer och att det måste finnas goda
              möjligheter och stor acceptans för individuella avvikelser från
              traditionella könsmönster. Vi anser dock inte det ska vara statens
              uppgift att försöka förändra alla medborgares könsidentitet eller
              att försöka ersätta gamla tvingande normer med nya tvingande normer.
            </seg>
            <seg n="e347a686">
              Till skillnad från merparten av de övriga partierna erkänner
              och betonar vi att kön och könsidentitet är ett samspel mellan
              sociala och biologiska faktorer. Vi är ödmjuka inför det faktum
              att vi ännu inte har den fulla bilden av hur detta samspel ser
              ut, men vi anser det vara av vikt att båda faktorer beaktas.
            </seg>
            <seg n="fe1379e8">
              I enlighet med vårt stöd för principen om likhet inför lagen
              är vi motståndare till positiv särbehandling och kvotering. Med
              utgångspunkt i samma likabehandlingsprincip är det för oss helt
              oacceptabelt att någon enbart på basis av sin könstillhörighet
              ska få en lägre lön än den förtjänar. Vi hoppas och förutsätter
              därför att regeringen snarast hörsammar riksdagens tillkännagivande
              om att återinföra kravet på årliga lönekartläggningar.
            </seg>
            <seg n="ce67647e">
              Jämställdhetspolitiken bör enligt vår mening ta sin utgångspunkt
              i att förbättra livssituationen för både män och kvinnor. Då flera
              av de mest akuta och mest djupgående samhällsproblemen i högre
              utsträckning drabbar kvinnor än män riktar sig hela 70 procent
              av vår budgetsatsning primärt mot kvinnor – detta enligt riksdagens
              utredningstjänst.
            </seg>
            <seg n="14dd7617">
              På arbetsmarknadsområdet för vi fram flera förslag som syftar
              till att förbättra villkoren inom såväl mans- som kvinnodominerade
              branscher. Inom den mansdominerade bygg- och transportarbetarsektorn
              har vi som en följd av EU-medlemskapet och de slapphänta reglerna
              för arbetskraftsinvandring kunnat se en utveckling mot försämrad
              arbetsmiljö, lönedumpning och illojal konkurrens.
            </seg>
            <seg n="39bc4cc0">
              Sverigedemokraterna vill bryta denna utveckling och förespråkar
              en återgång till nationellt självbestämmande och ett mer ansvarsfullt
              regelverk.
            </seg>
            <seg n="2c2103f1">
              För att motverka de allvarliga arbetsplatsolyckor som oftare
              drabbar män vill vi bland annat utöka arbetsplatsinspektionerna
              och satsa mer på arbetsmiljöforskning.
            </seg>
            <seg n="23776ea0">
              Inom den kvinnodominerade offentliga sektorn och i synnerhet
              vården och omsorgen är arbetsvillkoren och arbetsmiljön på flera
              sätt ännu värre. Både borgerligheten och Socialdemokraterna har
              svikit kvinnorna inom dessa sektorer. Inom äldreomsorgen har vi
              under lång tid sett en utveckling mot att allt mindre personal
              ska ta hand om allt fler äldre. Den kroniska underbemanningen
              skapar stress, arbetsskador och sjukskrivningar.
            </seg>
            <seg n="a262d7a1">
              I betänkandet berömmer sig regeringen med att man har givit Arbetsmiljöverket
              i uppdrag att utveckla metoder som ska hindra att kvinnor slås
              ut från arbetslivet. Det är naturligtvis bra. Betydligt bättre
              hade det dock varit om man på allvar hade tagit sig an problemet
              med underbemanningen, som utgör roten till många av problemen.
            </seg>
            <seg n="79289262">
              Sverigedemokraterna avsätter betydande resurser för personalförstärkningar
              inom den offentliga sektorn.
            </seg>
            <seg n="6a9c6775">
              Ett annat problem är den stora ofrivilliga deltidsarbetslösheten
              inom den offentliga sektorn. Att många trots den skriande personalbristen
              inte får arbeta så mycket som de önskar innebär att de får svårt
              att leva på sin lön, får sämre pensionsutveckling och halkar efter
              i kompetensutvecklingen. Det innebär också att vårdkvaliteten
              inte kan upprätthållas. Enligt en färsk rapport från LO är den
              ofrivilliga deltiden också en av de främsta orsakerna till inkomstklyftan
              mellan män och kvinnor.
            </seg>
            <seg n="fcafec5d">
              Sverigedemokraterna anser att alla anställda inom offentlig sektor
              som så önskar borde erbjudas en heltidstjänst eller ökad arbetstid,
              och vi avsätter betydande resurser för det i vårt budgetförslag.
            </seg>
            <seg n="833900ef">
              I debatten om jämställdhetsbudgeten ställde jag två frågor till
              Socialdemokraterna i detta ämne. Jag upplevde att jag inte fick
              något tydligt svar, och upprepar dem därför. När ska Socialdemokraterna
              infria sitt mer än tolv år gamla löfte om att ge de anställda
              i de kommuner där S har makten rätt till heltid? Hur ska ni kunna
              förverkliga löftet om rätt till heltid utan att skjuta till några
              pengar?
            </seg>
            <seg n="77999e7b">
              Enligt riksdagens utredningstjänst skulle införandet av rätt
              till heltid i offentlig sektor motsvara 25 000 helårsarbetskrafter.
              Hur ska det finansieras? Ska pengarna komma från nedskärningar
              i andra delar av verksamheterna med ytterligare försämrad arbetsmiljö
              och vårdkvalitet som följd? Jag hoppas att det inte är vad ni
              föreslår, men klargör gärna hur ni tänker.
            </seg>
            <seg n="ff4924ce">
              Apropå problemet med ofrivillig deltid och försämrad pensionsutveckling
              förtjänar det att nämnas att Sverigedemokraterna i sitt budgetförslag
              också gör betydande satsningar på förstärkta inkomster för landets
              fattigpensionärer, varav en klar majoritet är kvinnor.
            </seg>
            <seg n="1fda7043">
              Fru talman! Jag nämnde inledningsvis att Sverigedemokraterna
              anser det vara viktigt att man erkänner både den sociala och den
              biologiska delen av könsbegreppet. Jag ska ge två konkreta exempel
              på detta från utbildnings- och vårdområdet.
            </seg>
            <seg n="0f19f988">
              Ett av dagens allvarliga jämställdhetsproblem är att betydligt
              fler pojkar än flickor halkar efter i skolan. Sociala faktorer
              som utvecklandet av en antipluggkultur bland pojkar förekommer
              ofta i debatten. Det kan säkert ligga en del i det, och det måste
              bekämpas.
            </seg>
            <seg n="364c89e3">
              Vi vet dock att forskningen har visat att många pojkar på grund
              av biologiska skillnader utvecklas senare än flickor. Jag tror
              att detta är ett faktum som har stor betydelse i sammanhanget
              och att mer forskning och diskussion skulle behövas kring huruvida
              den pedagogiska inriktningen i grundskolan i dag verkligen är
              optimalt utformad för att passa alla elever.
            </seg>
            <seg n="0aba0617">
              Även på vårdområdet har de biologiska faktorerna betydelse i
              jämställdhetspolitiskt hänseende. I USA pågår just nu en intensiv
              debatt efter att det amerikanska läkemedelsverket har ändrat sina
              rekommendationer kring flera vanligt förekommande läkemedel och
              anpassat rekommendationerna efter könstillhörighet.
            </seg>
            <seg n="2b7104cf">
              Bakgrunden är att den moderna forskningen visat att de biologiska
              skillnaderna mellan könen är betydligt fler och mer avgörande
              än man tidigare trott. Män och kvinnor drabbas av olika typer
              av sjukdomar. De får olika symptom på samma sjukdomar och reagerar
              olika på samma mediciner. Detta är ett område som behöver uppmärksammas
              och diskuteras mer även i Sverige.
            </seg>
            <seg n="942890d5">
              Det är till exempel en stor skam att kvinnor i Sverige år 2014
              ska behöva kämpa i åratal för att få en diagnos på vanligt förekommande
              kvinnosjukdomar som endrometrios och att många, när de väl fått
              en diagnos, blir tvungna att betala skyhöga läkemedelsräkningar
              för att få lindring, eftersom verksamma mediciner inte omfattas
              av högkostnadsskyddet.
            </seg>
            <seg n="a985a87b">
              Avslutningsvis, fru talman, vill jag säga några ord om kampen
              mot det hedersrelaterade våldet och förtrycket, som enligt vår
              mening är vår tids kanske största jämställdhetsutmaning.
            </seg>
            <seg n="3191c6b7">
              Även om jag inte är lastgammal minns jag fortfarande den tid
              då Sverigedemokraterna var i stort sett ensamma bland de politiska
              partierna om att försöka lyfta fram problematiken kring det hedersrelaterade
              våldet. Det var en tid då man rutinmässigt blev anklagad för att
              vara rasist när man ville diskutera frågan och då till och med
              så högt uppsatta personer som Socialdemokraternas före detta ordförande
              Mona Sahlin helt förnekade hedersvåldets existens och dess kulturella
              bakgrund.
            </seg>
            <seg n="f50d2d36">
              Lyckligtvis har mycket hänt sedan dess. Jag vill faktiskt ge
              den borgerliga regeringen och i synnerhet den före detta jämställdhets-
              och integrationsministern Nyamko Sabuni en eloge för att man gjort
              betydande insatser på området och framför allt för att man på
              ett tydligt sätt lyft frågan högt på den politiska dagordningen.
            </seg>
            <seg n="0048f989">
              Tyvärr är min känsla att den nuvarande jämställdhetsministern
              inte alls har samma glöd och att hon tycks vara mer intresserad
              av radikalfeministiskt testuggeri och hätska utfall mot sina meningsmotståndare.
            </seg>
            <seg n="de4c0b98">
              Trots att mycket alltså förbättrats och att frågan kommit högre
              upp på dagordningen finns det naturligtvis mycket kvar att göra.
              Väldigt lite tyder på att hedersproblematiken har minskat i realiteten.
            </seg>
            <seg n="90366da0">
              Flera tunga instanser i sammanhanget, såsom den statliga utredningen
              mot tvångsäktenskap, Ungdomsstyrelsen och Länsstyrelsen i Östergötland,
              har pekat på allvarliga brister i arbetet mot det hedersrelaterade
              förtrycket. De har efterlyst större långsiktighet och en tydligare,
              bredare och starkare nationell struktur, till exempel genom införandet
              av ett nationellt kompetensteam med ett breddat uppdrag i förhållande
              till det som Länsstyrelsen i Östergötland har i dag.
            </seg>
            <seg n="a2d90222">
              Mot bakgrund av detta är det glädjande att en majoritet av utskottet
              har enats om ett tillkännagivande till regeringen i detta avseende.
              Jag hoppas och tror att tillkännagivandet ska bidra till en nytändning
              hos regeringen på detta område och ett i slutändan mer effektivt
              arbete som innebär att fler kan räddas från våld och förtryck.
            </seg>
            <seg n="c92993a0">
              Till skillnad från hur det såg ut när jag inledde mitt politiska
              engagemang för 16 år sedan tvivlar jag i dag inte på att det finns
              ett uppriktigt och djupgående engagemang mot det hedersrelaterade
              förtrycket inom samtliga riksdagspartier.
            </seg>
            <seg n="450fda66">
              Tyvärr är Sverigedemokraterna dock fortfarande helt ensamma när
              det gäller vissa centrala insikter och åtgärder på området. Vi
              är fortfarande ensamma om att peka på kopplingen mellan hederskulturens
              styrka i vårt land och omfattningen och utformningen av vår invandringspolitik.
            </seg>
            <seg n="813581f4">
              Vi är fortfarande ensamma om att inse att den mångkulturalistiska
              samhällsordningen och frånvaron av en assimileringspolitik bidrar
              till att förstärka de hedersrelaterade strukturerna.
            </seg>
            <seg n="fb3de36a">
              Vi är fortfarande ensamma om att inte acceptera att hederstänkandet
              slår rot i det svenska samhället i någon form. Vi accepterar inte
              könsuppdelade badtider för män och kvinnor i badhusen baserat
              på respekt för hederskulturer, vi accepterar inte att män ska
              kunna vägra att ta kvinnor i hand i arbetssituationer och sedan
              få skadestånd när de sparkas för att de inte kunnat fullgöra sitt
              uppdrag, vi accepterar inte att religiösa samfund som sätter kvinnor
              bakom skärmar, tvingar dem att gå in bakvägen i religiösa samlingslokaler
              eller sanktionerar våld mot eller förtryck av kvinnor i religionens
              namn ska kunna fortsätta att erhålla statsbidrag, vi accepterar
              inte heltäckande slöjor i offentliga yrken med mera, med mera.
            </seg>
            <seg n="5bd88023">
              Vi menar att det är dags att sluta sila mygg och svälja kameler
              både i kampen mot hedersförtrycket och i jämställdhetsdebatten
              i stort.
            </seg>
          </u>
          <note type="speaker" n="4b9c6a4c">
            Anf. 77 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-5" n="d1caa007">
            <seg n="aecc236e">
              Fru talman! Mattias Karlsson ställde frågan varför vi inte kom
              längre än vi gjorde med heltiden under tolv år. För upplysnings
              skull, Mattias Karlsson, har vi inte styrt de senaste åtta åren.
              När vi lämnade över makten hade vi i Arbetsmarknadsdepartementet
              tagit fram ett lagförslag om rätt till heltid, men det hann inte
              läggas fram.
            </seg>
            <seg n="ab423e95">
              För Sverigedemokraternas del tror jag inte att ni har ett ärligt
              uppsåt när det gäller heltider. Det är ett valfläsk, helt enkelt,
              för att locka kvinnor att rösta på er. Ni vet att kvinnor inte
              litar på er. Det är ett spel för gallerierna. Hur ska ni arbeta
              med detta i kommuner och landsting? Era mandat där står ofta tomma,
              eller också sitter det några politiska vildar där.
            </seg>
            <seg n="73f9ab44">
              Om man har en politisk vilja att förändra måste man ta ansvar
              och se till att göra sin röst hörd ute i kommuner och landsting.
            </seg>
            <seg n="e508379f">
              I Borås, som jag kommer från, har vi nu tagit politiska beslut
              om att alla nya tjänster ska vara på heltid från och med den 1
              januari i år. Från och med den 1 augusti ska alla deltidstjänster
              vara på 100 procent, så som en grundtjänst ska vara. Det handlar
              om politisk vilja. Där styr vi socialdemokrater. Det är så vi
              måste göra.
            </seg>
            <seg n="79aef4c0">
              Ni har hjälpt regeringen att sänka skatter för över 130 miljarder.
              Ni är helt enkelt ett borgerligt parti. För de pengarna hade vi
              kunnat skapa en god arbetsmiljö för de kvinnor som jobbar i äldreomsorgen,
              och vi hade kunnat skapa en god kvalitet på äldreomsorgen för
              våra gamla och sjuka. Vi hade hunnit göra mycket mer för de pengarna,
              men ni förstör vår gemensamma välfärd.
            </seg>
          </u>
          <note type="speaker" n="2107de97">
            Anf. 78 MATTIAS KARLSSON (SD) replik:
          </note>
          <u who="Q5901848" xml:id="i-303506c9882cb9c9-1" n="9e7d58a0">
            <seg n="db3f21bc">
              Fru talman! Nej, ni sitter inte i regeringen. Däremot har ni
              makten i ett stort antal kommuner där ni har lovat att ni ska
              genomföra rätt till heltid. Men det är bara i 15 procent av de
              kommunerna som ni har gjort detta under tolv år.
            </seg>
            <seg n="4b9d1cee">
              Jag tror inte att det är Sverigedemokraterna som står för valfläsket
              och de falska löftena. Det är ni som gör det. I tre valkampanjer
              i rad har ni lovat Sveriges kvinnor och även de män som jobbar
              inom offentlig sektor att ni ska införa rätt till heltid. Men
              ni har inte gjort det, inte ens i de kommuner där ni har makten.
              Ni har bara tagit deras röster och sedan hoppats att de ska glömma
              bort vad ni har sagt till dem.
            </seg>
            <seg n="2d1ecfd3">
              Det stämmer att vi har tomma stolar på vissa ställen, men jag
              tror att det kommer att bli mycket bättre. I vissa fall har vi
              tomma stolar därför att våra företrädare har blivit utsatta för
              trakasserier, våld och hot bland annat från grupper som ditt eget
              ungdomsförbund tyvärr samarbetar med på löpande basis, Ann-Christin
              Ahlberg.
            </seg>
            <seg n="5b6d9ffe">
              Mikael Damberg sade förra året att ni skulle lösa frågan före
              jul. Då skulle alla socialdemokratiska kommuner ha tagit tag i
              frågan om rätt till heltid. Men det har inte hänt något där heller.
              Det var ytterligare ett tomt löfte.
            </seg>
            <seg n="57913e40">
              Ni finansierar fortfarande inte förslaget över huvud taget. Inte
              en krona i er budget går till rätt till heltid. Hur ska förslaget
              genomföras när ni, inte ens nu när ni är i opposition, kan visa
              hur ni ska finansiera det? Det är 25 000 helårsarbetskrafter.
              Hur ska de finansieras? Det kommer att bli nedskärningar och försämrad
              arbetsmiljö om ni inte skjuter till pengar från staten.
            </seg>
            <seg n="62869761">
              När det gäller skattefrågan, slutligen, har ni köpt hela jobbskatteavdraget
              – varenda krona. Om det nu vore så att vi skulle ha haft dessa
              pengar till andra saker, varför visar ni inte att ni vill göra
              det då?
            </seg>
            <seg n="0556aa0f">
              Ni har köpt hela den borgerliga skattepolitiken, utom då vi hjälpte
              er att stoppa skattesänkningarna för de allra rikaste och i stället
              lägga dem på människor som jobbar och har lite lägre inkomster.
              Det är en helt obegriplig retorik.
            </seg>
            <seg n="418be228">
              Vi kan göra båda delarna, för vi gör besparingar som inte ni
              gör. Ni väljer fortsatt massinvandring och att satsa på ett ineffektivt
              bistånd och så vidare i stället för att förbättra välfärden. Det
              tycker jag är ett svek mot svenska väljare.
            </seg>
          </u>
          <note type="speaker" n="5fbb8c70">
            Anf. 79 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-6" n="d1caa007">
            <seg n="3961349c">
              Fru talman! Jag vet inte om Mattias Karlsson inte har sett hur
              vi har röstat i Sveriges riksdag. Vi har inte köpt några jobbskatteavdrag.
              Vi har röstat emot dem allihop. Men nu är faktum att det fanns
              en majoritet i Sveriges riksdag, och då är det det som gäller.
            </seg>
            <seg n="3d41b7e1">
              Vi har aldrig varit för ett jobbskatteavdrag som diskriminerar
              sjuka, arbetslösa och pensionärer så att de ska betala mer i skatt.
              Vi har haft en skattsedel, för vi tycker att det är rätt och riktigt.
              Men ni sverigedemokrater har stött den här regeringen, så att
              sjuka, arbetslösa och pensionärer får betala högre skatt på de
              inkomster eller ersättningar som de får. Det är människor som
              redan har det tufft, och de har fått det ännu tuffare.
            </seg>
            <seg n="08444f1f">
              Det här med heltider finns det forskning om. Om man tittar ute
              i kommuner och landsting ser man att det inte behöver kosta, eftersom
              man har en så dålig personalpolitik: Man ringer in kvinnor och
              män, oftast kvinnor, på timmar. Hade man haft en mer riktig grundbemanning
              med heltid hade man kunnat ha ett mycket mer flexibelt arbetssätt.
              Då hade man inte behövt ha de fördyrande anställningar som alla
              dessa visstidsanställningar är.
            </seg>
            <seg n="7d9d3967">
              Att bara teckna det hela rent budgettekniskt hjälper inte. Det
              kan hjälpa en del, men det är faktiskt den politiska viljan som
              hjälper mer.
            </seg>
            <seg n="9abea5ba">
              Skattesänkningarna har vi arbetat emot. För 130 miljarder, som
              man har sänkt med, hade det blivit väldigt fin vård för våra gamla,
              väldigt fin barnomsorg för våra barn och väldigt mycket bättre
              inom vården. Men framför allt hade det gynnat kvinnors arbetsvillkor
              och deras arbetsmiljö där de jobbar.
            </seg>
            <seg n="513eb4f3">
              När du säger att vi inte har röstat nej i den frågan får du titta
              i protokollet.
            </seg>
          </u>
          <note type="speaker" n="424fd3a1">
            Anf. 80 MATTIAS KARLSSON (SD) replik:
          </note>
          <u who="Q5901848" xml:id="i-303506c9882cb9c9-2" n="9e7d58a0">
            <seg n="6cd9944a">
              Fru talman! Jag sade inte att ni inte hade röstat nej, utan jag
              sade att ni hade köpt alla skattesänkningar i efterhand. Hela
              den borgerliga skattepolitiken har ni anammat nu.
            </seg>
            <seg n="74ce2cfd">
              Det var intressant att få höra hur Socialdemokraterna resonerar.
              Du säger: Nu finns det en majoritet, och då är det det som gäller.
              Innebär det att ni kommer att anpassa er politik efter vilken
              majoritet det är här i kammaren, oavsett vilken fråga det gäller?
              Har ni inga principer?
            </seg>
            <seg n="fc5777da">
              Ni skulle kunna fortsätta att driva den här frågan. Ni skulle
              kunna lova väljarna: Vi kommer att riva upp den här politiken.
              Men det gör ni inte. Alltså står ni bakom precis samma politik
              som vi står bakom och som regeringen har.
            </seg>
            <seg n="e87c8cb9">
              Visst skulle vi kunna höja skatterna till hundra procent. Det
              skulle bli jättemycket pengar till välfärden – på kort sikt. Men
              vi måste ju skapa arbetstillfällen också. Skattepengarna måste
              komma in någonstans, och det måste finnas en balans. Då är det
              väl klokt att driva en skattepolitik som bidrar till ökad sysselsättning,
              tycker jag. Det ger mer pengar till välfärden.
            </seg>
            <seg n="197b378a">
              När det gäller villkoren för arbetslösa har vi vid upprepade
              tillfällen sträckt ut handen till Socialdemokraterna och sagt:
              Låt oss diskutera a-kassan. Låt oss diskutera en samsynsbudget
              här i kammaren. Det finns vissa saker som vi är överens om. Det
              finns vissa besparingar och vissa satsningar som vi är överens
              om.
            </seg>
            <seg n="3e7d3cf6">
              Men Socialdemokraterna sätter sig i sandlådan och säger: Vi ska
              inte prata med Sverigedemokraterna, vi är inte intresserade av
              en majoritet – det är mycket viktigare för oss att visa att vi
              inte tycker om Sverigedemokraternas invandringspolitik än att
              förbättra villkoren för Sveriges arbetslösa.
            </seg>
            <seg n="168e138e">
              Det är Socialdemokraternas politik, och den får ni stå för inför
              väljarna.
            </seg>
          </u>
          <note type="speaker" n="cfad1db4">
            Anf. 81 CHRISTINA HÖJ LARSEN (V):
          </note>
          <u who="Q4955459" xml:id="i-c52d4b3dae65a412-0" n="1df48d54">
            <seg n="4647d60e">
              Fru talman! På lördag uppmärksammar vi överallt i landet internationella
              kvinnodagen. Då tar jag mina små döttrar, morgondagens kvinnor,
              i handen och minns det stora arbete som kvinnor före oss har gjort
              och samlar kraft för oss alla att orka kämpa för en jämställd
              värld årets alla andra dagar, en värld där vi kan bli den vi vill
              vara, oberoende av kön.
            </seg>
            <seg n="106c2314">
              Jämställdhet handlar om makt. Det handlar om att skapa ett samhälle
              där Nabila och Per har lika tillgång till makt och resurser, ett
              samhälle där det inte är en ekonomisk förlust att vara kvinna,
              ett samhälle där kvinnor har samma möjligheter som män att arbeta
              heltid, ett samhälle där barn har lika rätt till sina föräldrar,
              både mamma och pappa, ett samhälle där kvinnor har rätt till sina
              kroppar och rätt till sitt nej, ett samhälle där varken kvinnor
              eller män ska drabbas av mäns våld.
            </seg>
            <seg n="de03f02e">
              Men som de flesta av oss vet är det inte helt så i dag, fru talman.
              Det är inte fråga om en svartmålning, utan det är så vi vet att
              det är. Och då är det dags att ta tag i det.
            </seg>
            <seg n="e2028b0e">
              För att ändra på detta krävs det en progressiv politik. De stora
              jämställdhetspolitiska framsteg som vi har gjort historiskt är
              ett resultat av medvetet feministiskt arbete, till exempel i kampen
              för barnomsorg och föräldraförsäkring. Det är framsteg som aldrig
              hade åstadkommits utan tydlig politisk vilja och ekonomisk kraft
              bakom orden. Och framför allt är det framsteg som innebär att
              vi har prioriterat gemensam välfärd. Det har gynnat hela det svenska
              samhället, bland annat genom en hög andel kvinnor i förvärvsarbete.
            </seg>
            <seg n="9093168d">
              Fru talman! Vänsterpartiets ekonomiska politik är grundstenen
              i vårt arbete för ett jämställt samhälle, och i det är en gemensamt
              finansierad välfärd helt avgörande. När välfärden inte byggs ut
              i takt med ökande behov är det kvinnor som träder in i det oavlönade
              omsorgsarbetet. Det innebär i praktiken minskat utrymme för främst
              kvinnors förvärvsarbete.
            </seg>
            <seg n="49de6a66">
              När arbetsvillkoren innebär otrygga anställningar, deltider och
              dålig arbetsmiljö drabbar det kvinnorna. Det ser vi i sjukskrivningar,
              pensioner och det faktum att en tredjedel av landets ensamstående
              mammor lever i fattigdom.
            </seg>
            <seg n="b7557e83">
              Det är i dag kvinnorna, fru talman, som betalar det högsta priset
              för det ojämställda samhället och kompenserar för en fallerande
              välfärd. Det är kvinnorna som får ta hand om gamla och tvingas
              till ofrivilligt deltidsarbete på grund av bristande barnomsorg
              på obekväma arbetstider.
            </seg>
            <seg n="f43f4ad3">
              Fru talman! Vi saknar inte kunskap om ojämställdheten i samhället.
              Kunskapen om den ojämlika fördelningen av makt och resurser är
              gedigen. Från Medlingsinstitutet vet vi till exempel att löneskillnaden
              mellan en genomsnittlig kvinna och en genomsnittlig man i dagens
              Sverige är 4 500 kronor. Genomsnittskvinnan tjänar alltså 86 procent
              av genomsnittsmannens lön.
            </seg>
            <seg n="b9ce6ce6">
              Men – och det är viktigt – löneskillnaderna mellan män och kvinnor
              är inte klasslösa, utan tvärtom fördjupas de om vi lägger till
              ett klassperspektiv, som vi också har hört tidigare.
            </seg>
            <seg n="10bbfb38">
              LO presenterade i går sin första jämställdhetsbarometer. Barometern
              bygger på statistik kring villkor i arbetslivet, hemarbete och
              familj, ekonomiska villkor och hälsotillstånd. I samband med barometern
              lanserade LO det nya lönemåttet faktisk månadslön, där klassperspektivet
              i löneskillnader mellan kvinnor och män lyfts fram.
            </seg>
            <seg n="26537e17">
              I jämställdhetsbarometern görs jämförelserna mellan män och kvinnor
              i respektive arbetaryrken och tjänstemannayrken. Med det nya måttet
              är kvinnors löneandel av mäns 73 procent inom arbetaryrken, och
              i tjänstemannayrken tjänar en kvinna 76 procent av vad en man
              tjänar. En arbetarman tjänar 6 000 kronor mer, och en manlig tjänsteman
              tjänar i genomsnitt 9 300 kronor mer än en kvinna.
            </seg>
            <seg n="3a86cb13">
              När det gäller villkoren i arbetslivet tittar man i jämställdhetsbarometern
              på tidsbegränsade anställningar, deltider, arbetstidens förläggning
              och inflytandet över den. På punkt efter punkt visar barometern
              att det såklart är arbetarkvinnor som har de absolut sämsta villkoren.
              De har högst grad tidsbegränsade anställningar. Över 50 procent
              arbetar deltid. Och deras inflytande över när, var, hur och i
              vilken takt olika arbetsuppgifter ska utföras är litet. De jobbar
              mest obekväma arbetstider och har minst makt.
            </seg>
            <seg n="ec62725b">
              I samband med jämställdhetsbarometern presenterade LO även förslag
              på hur man ska komma åt de här orättvisorna: lagstiftning om rätt
              till heltid, trygga anställningar, inflytande över arbetet och
              arbetsmiljön samt en föräldraförsäkring som delas rättvist.
            </seg>
            <seg n="5a05f5c5">
              Kraven överensstämmer med de viktiga reformer som Vänsterpartiet
              föreslår för att minska löne- och inkomstskillnaderna mellan kvinnor
              och män och omfördela ansvaret för det obetalda hemarbetet. Andra
              viktiga satsningar vi lyfter fram gäller en förstärkt välfärdssektor
              och ökade resurser till ensamstående föräldrar.
            </seg>
            <seg n="19df91a5">
              Våra satsningar innebär både höjd kvalitet och fler anställda
              i välfärden. Vi gör särskilda satsningar på äldreomsorg och barnomsorg
              på obekväm arbetstid. Staten som arbetsgivare har ett ansvar för
              att bidra till den samhällsutveckling som målet för jämställdhetspolitiken
              utgör. Därför bör det självklart också finnas en handlingsplan
              för jämställda löner och för att osakliga löneskillnader motverkas
              när staten är arbetsgivare. Därför är reservation 3 viktig.
            </seg>
            <seg n="cfe48eae">
              Fru talman! Medlingsinstitutets uppdrag är att bidra till en
              bra lönebildning. En utgångspunkt är att den konkurrensutsatta
              industrin ska sätta ett märke för löneökningstakten. Men myndigheten
              har samtidigt ett mycket viktigt uppdrag i att verka för jämställda
              löner. Just nu står Medlingsinstitutets praxis i vägen för målet
              om jämställda löner. Det blev mycket tydligt i samband med avtalsrörelsen
              2012, då Medlingsinstitutet slog fast att myndigheten inte skulle
              medverka till några avtal som översteg den löneökning på 2,6 procent
              som industriavtalet gav. Det var en tydlig signal till arbetsgivarna
              att de inte ens behövde förhandla om de jämställdhetssatsningar
              som bland annat Handels och Kommunal hade begärt.
            </seg>
            <seg n="a1dc3849">
              Medlingsinstitutets tolkning av uppdraget innebär i praktiken
              att det inte är någon idé för fackförbunden att prioritera den
              strukturella utjämningen av löneskillnader mellan mans- och kvinnodominerade
              yrken. Vi tycker därför att Medlingsinstitutets uppdrag måste
              förändras, så att det tydligt framgår att industrins lönenormering
              inte ska tolkas så att aktiva insatser för att minska löneskillnaderna
              mellan mans- och kvinnodominerade yrken omöjliggörs. En systematisk
              utjämning av dessa löneskillnader mellan män och kvinnor ska tvärtom
              vara en del av begreppet en väl fungerande lönebildning. Därför
              yrkar jag bifall till reservation 5.
            </seg>
            <seg n="f39c48f1">
              Fru talman! Vi vet att kvinnor diskrimineras på arbetsmarknaden
              och att den främsta anledningen är att de fortfarande anses bära
              huvudansvaret för barn, både vid föräldraledighet och vid vård
              av sjukt barn. I det betänkande från Utredningen om män och jämställdhet
              som nyligen presenterades lyftes reformer för en jämställd föräldraförsäkring
              särskilt fram som nödvändiga för att främja jämställdheten. En
              extra pappamånad räcker inte.
            </seg>
            <seg n="007140a9">
              Vänsterpartiet anser att en individualisering av föräldraförsäkringen
              är nödvändig för att ge barn tillgång till båda sina föräldrar
              och för att bryta diskrimineringen av kvinnor. Reformen förändrar
              också fördelningen mellan betalt och obetalt arbete mellan kvinnor
              och män och kan även bidra till att förändra föreställningen om
              vilket ansvar kvinnor respektive män har i förhållande till sina
              barn.
            </seg>
            <seg n="c6ff8e3d">
              Det är, fru talman, ett politiskt ansvar att skapa förutsättningar
              för ett jämställt samhälle. Jobbskatteavdrag och bidrag till så
              kallade livspussel genom exempelvis RUT individualiserar symtom
              och lösningar på det ojämställda samhället. Men lösningen på ojämställd
              och ojämlik politik kan aldrig vara individuell. Det egna ansvaret,
              som Moderaternas Jenny Petersson talade om i sitt anförande, är
              ett rent hån mot de många deltidsarbetande kvinnorna i dagens
              Sverige.
            </seg>
            <seg n="00e8f9d1">
              Vänsterpartiet har en politik som tar ansvar för omfördelning
              av makt och resurser för att skapa ett jämlikt och jämställt samhälle
              för oss alla, inte bara för de få. En sådan politik ser att klassperspektivet
              fördjupar ojämlikheten och att en borgerlig politik som belönar
              de redan välbeställda urholkar välfärden och därmed kvinnors och
              mäns förutsättningar att leva jämställt. En sådan politik som
              Vänsterpartiet för ger kvinnor makt över sitt liv och sin kropp
              i arbetslivet och i hemmet och låter män och kvinnor vara föräldrar
              och människor på lika villkor.
            </seg>
            <seg n="33c8fbef">
              Jag ställer mig naturligtvis bakom samtliga Vänsterpartiets reservationer,
              men för tids vinnande yrkar jag bifall endast till reservation
              5.
            </seg>
          </u>
          <note n="96519eb8">
            I detta anförande instämde Marianne Berg (V).
          </note>
          <note type="speaker" n="b75dec75">
            Anf. 82 PENILLA GUNTHER (KD):
          </note>
          <u who="Q4951444" xml:id="i-c78cd5b3aa4c9dab-0" n="d3d280a8">
            <seg n="a2a33851">
              Fru talman! Det är så spännande med våra debatter om jämställdhet
              ibland. Det känns som att vi förmodligen skulle kunna använda
              samma anförande varje gång. När man hör oppositionen uttala sig
              kan man undra om inte det har hänt någonting under de snart fyra
              år som jag varit här. Det är ju ändå så att de största jämställdhetssatsningarna
              i modern tid har genomförts i den här regeringens regi. Men då
              får vi klistrat på oss som en etikett från Ann-Christin Ahlberg
              att ingen vill någonting.
            </seg>
            <seg n="47fed467">
              Om Ann-Christin Ahlberg hade lyssnat på mig nu hade hon hört
              mig säga att jag å andra sidan undrar vad Socialdemokraterna vill.
              Jag vet inte om retoriken är från Bommersvik och är kollektivanpassad
              så att alla låter ungefär likadant hela tiden. Det är kanske där
              man lär sig? Men jag är glad över att jag inte har varit där.
            </seg>
            <seg n="a7a8748c">
              Ann-Christin Ahlberg verkar tro att vi andra ska sitta här och
              gå på den retoriken. Det handlar inte om att föra fram sin egen
              politik från Socialdemokraternas sida, utan om att hela tiden
              säga vad alla andra vill. Detta visar bara på tomheten. Tomma
              tunnor skramlar mest, säger ordspråket. Det är så det fungerar
              med Socialdemokraterna, speciellt med Ann-Christin Ahlberg, som
              verkar ha ätit sura karameller till middag i dag.
            </seg>
            <seg n="ce9d27bf">
              Fru talman! Vi kan ändå konstatera att Sverige har en arbetsmarknad
              där förutsättningarna för både kvinnors och mäns deltagande är
              relativt goda internationellt sett, även vad gäller en hög andel
              kvinnor i arbetskraften. Sysselsättningsgraden är högst i Sverige
              bland EU:s alla 28 medlemsländer.
            </seg>
            <seg n="632d4541">
              Men vi vågar från vår sida tala om att det fortfarande finns
              brister i jämställdheten mellan kvinnor och män. Trots att vi
              jobbar på för att stärka förutsättningarna vet vi att kvinnor
              och män har olika möjligheter att komma in på arbetsmarknaden
              och i näringslivet, att stanna kvar och utvecklas men framför
              allt att kombinera arbete och familjeliv.
            </seg>
            <seg n="c38cdef4">
              Kristdemokraternas kampanj Hur får du ihop det? sätter fingret
              på det ständiga pusslet i tillvaron med att få ihop arbete med
              ett gott föräldraskap utan att gå med ett ständigt dåligt samvete
              över att aldrig vara god nog vare sig hemma eller på jobbet. Löneskillnader,
              ojämlika karriärmöjligheter, skillnader i sjukskrivningar och
              uttag av föräldrapenning samt underrepresentationen av kvinnor
              i ledande befattningar är till stor del ett uttryck för att kvinnors
              och mäns verkligheter i arbetslivet alltjämt skiljer sig åt. För
              att komma till rätta med dessa brister krävs långsiktiga åtgärder.
            </seg>
            <seg n="124e4dde">
              Jämställdhet ska vara en genomgripande princip, säger vi kristdemokrater,
              inga kortsiktiga projektinsatser som slutar när pengarna inte
              längre finns. Det har jag sagt varje gång här, och det kan jag
              fortfarande stå för. Det är alldeles för mycket sådana insatser
              i både svenskt näringsliv och offentliga verksamheter. Det måste
              vara en värdering som ligger till grund för jämställdheten. Den
              ska finnas med i allt vi gör.
            </seg>
            <seg n="5a05e5d3">
              Ett strategiskt viktigt område är fördelningen av det obetalda
              hem- och omsorgsarbetet mellan kvinnor och män. Det har ett nära
              samband med kvinnors möjlighet att delta fullt ut på arbetsmarknaden
              och påverkar kvinnors och mäns möjligheter att förena föräldraskap
              och familjeliv med yrkesarbete. Det säger inte minst den tidigare
              citerade Utredningen om män och jämställdhet.
            </seg>
            <seg n="253d5a47">
              Jämställdheten anser jag börjar tidigt i hemmet, där barnen lär
              sig av sina föräldrars könsroller. För att jämställdheten ska
              uppnås är det viktigt att både mans- och kvinnoroller förändras.
              Kvinnor och män måste dela ansvar och praktiskt arbete i hem,
              familj och samhälle.
            </seg>
            <seg n="8c4e4513">
              Men först och främst handlar det om en inställning till föräldraskapet
              hos både kvinnor och män, där värderingarna grundas i en tro på
              föräldrarnas förmåga, oavsett kön, att ta hand om sina barn. Många
              föräldrar kommer inte överens om barnuppfostran eller fördelning
              av hushållsarbete och ekonomi när de är tillsammans, och det brukar
              tyvärr sällan bli bättre om det blir en separation. Där spelar
              värderingarna roll. Hade jag litat på min partner, den andra föräldern,
              om vi fortfarande hade bott ihop kan jag troligen lita på honom
              eller henne om vi inte gör det längre.
            </seg>
            <seg n="bcace633">
              Christina Höj Larsen nämnde LO:s utredning Tid, makt och pengar
              – livspusslet på riktigt som presenterades i går. Den visar att
              föräldraledigheten är 15 månader i snitt per kvinna och barn och
              4 månader i snitt per man och barn. Samtidigt säger utredningen
              Män och jämställdhet att forskningen visar på att många av dagens
              män söker en förändring på detta område.
            </seg>
            <seg n="ad23385d">
              Den omfattande attitydundersökningen The European Social Survey,
              som genomförs i mer än 35 olika länder i Europa, visar att många
              av dagens fäder ser det som angeläget att hitta en balans mellan
              arbete och familjeliv. De vill minska sin arbetstid till förmån
              för mer tid för familjen. Balansen mellan arbete och familjeliv
              är alltså av central betydelse för både kvinnor och män, pappor
              och mammor. Frågan är emellertid hur de resonerar när de samordnar
              sina livsprojekt i detta avseende och hur de använder det stöd
              som erbjuds av både den välfärdsstat vi lever i och inte minst
              arbetsgivarna.
            </seg>
            <seg n="1804b279">
              Som jag sade utövas påverkan med goda förebilder i jämställdhet
              för barnen som växer upp i första hand av föräldrarna. Barn gör
              inte som vi säger, utan de gör som vi gör. Det är ett talesätt
              som ofta stämmer väl med verkligheten.
            </seg>
            <seg n="fccfa3ed">
              Vi kristdemokrater vill underlätta för föräldrar att göra medvetna
              val och menar att valfrihet är en förutsättning för jämställdhet.
              Familjer är olika och har olika behov. Det offentligas stöd till
              barnfamiljer ska utformas så att det blir ekonomiskt möjligt för
              såväl kvinnor som män att prioritera tid med barnen. Därför är
              utbudet av olika former av barnomsorg naturligtvis en väsentlig
              del av jämställdhetsutvecklingen över tid.
            </seg>
            <seg n="52033660">
              Fru talman! I det här fallet är jag glad över att den här regeringen
              har gett Skolverket ett tilläggsuppdrag att verka för att öka
              antalet och andelen män som arbetar som förskollärare och barnskötare
              i förskolan. Det finns även ett uppdrag att analysera könsskillnader
              inom lärarutbildningen.
            </seg>
            <seg n="bf7eb961">
              Ett antal åtgärder för att främja jämställdheten i skola och
              högskola har vidtagits. Det finns delegationer med olika uppgifter
              att verka för att öka intresset för matematik, naturvetenskap
              och så vidare.
            </seg>
            <seg n="9140712e">
              Ann-Christin Ahlberg ondgjorde sig över att det är ett antal
              utredningar. Men om vi inte kan utreda saker så att vi får resultat
              och kan agera därefter, hur ska vi kunna veta vad vi ska göra?
              Det handlar om att se till att vi har så bra fakta som möjligt
              på bordet så att vi därefter kan göra det som behövs för att kvinnor
              och män ska få bättre och mer jämlika villkor i hela samhället.
              Inte minst är Delegationen för jämställdhet i arbetslivet, JA-delegationen,
              jätteviktig. Jag ser verkligen fram emot att få se resultatet
              av utredningen när det gäller att främja jämställdhet i arbetslivet
              och minska lönegapet mellan kvinnor och män.
            </seg>
            <seg n="11261cf9">
              Som vi tidigare hörde angående LO:s utredning som kom i går är
              det intressant att det är en ganska stor skillnad mellan kvinnor
              i arbetaryrken och kvinnor i tjänstemannayrken. Men även mellan
              män är det skillnader. Det lyfts sällan upp, men det är faktiskt
              så. I utredningen från LO inkluderas deltidsarbetande.
            </seg>
            <seg n="b9e5ff47">
              Kristdemokraterna har drivit tesen att heltid ska vara en rättighet,
              men deltid en möjlighet. För dem som känner för det och har möjlighet
              att arbeta deltid och det är självvalt är det någonting bra. Men
              när det inte är självvalt och man känner att man inte kan försörja
              sig på sin lön är det naturligtvis någonting som måste åtgärdas.
            </seg>
            <seg n="527dc741">
              Där kommer jag in på vad mina allianskolleger sagt i sina anföranden
              tidigare. Om oppositionen tycker att alliansregeringen inte har
              lyckats åstadkomma någonting på de här åtta åren vill jag ställa
              frågan: Vad är det som gjorde att man under alla de år då Socialdemokraterna
              var i majoritet och satt i regeringsställning, med möjlighet att
              förändra, inte kom längre? Kan vi få en förklaring på det någon
              gång? Man ursäktar sig hela tiden med olika saker, men vi har
              aldrig hört anledningen till att man inte kom längre. Man har
              dessutom ett antal representanter i riksdagen, som på så många
              andra politiska nivåer, med facklig bakgrund som verkligen kunde
              ha påverkat utvecklingen av löner, inte minst inom välfärdsyrken,
              utifrån sin fackliga position.
            </seg>
            <seg n="a1907572">
              Jag är engagerad i det facklig-sociala arbetet inom Kristdemokraterna,
              och jag tycker att det är viktigt med den svenska modellen. Jag
              tycker att det är viktigt att fack och arbetsgivare har en bra
              dialog om löner. Men hur kommer det sig att många socialdemokrater,
              så fort de blir politiker, avsäger sig ansvar från allting som
              de tidigare tydligen har jobbat med? Man tar bara till sig erfarenheterna
              från det fackliga arbetet när man ska påvisa sin kunskap i någonting,
              men sitt ansvar avsäger man sig genast. Jag tycker att det är
              lite osmakligt.
            </seg>
            <seg n="e9821ad5">
              I dag, fru talman, kan vi däremot glädjas över att tidningen
              Dagens Medicin har lanserat sin 100-lista över välfärdens 100
              mest mäktiga kvinnor i Sverige. Nummer ett är Ann-Sofi Lodin,
              regiondirektör i Västra Götaland. Hon har ansvar för 50 miljarder
              kronor och 50 000 anställda. Det är så gott som att sitta i ett
              börsbolags styrelse, skulle jag nog vilja säga. Det är många människor
              och mycket pengar.
            </seg>
            <seg n="06c762e3">
              På listan återfinns ett antal kvinnor som jag kan hysa den största
              beundran för och som har ansvar för stora personalgrupper och
              ett enormt ekonomiskt ansvar. Om vi arbetar mer för att lyfta
              kvinnorna på redan befintliga poster som förebilder och säger
              att det går, i stället för att säga att ingen vill och ingen kan
              någonting och ständigt vara i något slags offerposition utan visar
              på de goda exempel som finns i Sverige, tror jag att vi kommer
              någonstans.
            </seg>
          </u>
          <note type="speaker" n="9d6e9c4f">
            Anf. 83 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-7" n="d1caa007">
            <seg n="67e43b5b">
              Fru talman! Jag hade inte för avsikt att ta replik på Penilla
              Gunther, men jag blev påhoppad så jag kände mig nödd och tvungen.
            </seg>
            <seg n="9544e645">
              Jag vet inte om Penilla Gunther lyssnade på mig eller om hon
              gjorde något annat, eller om hon ens var i kammaren när jag höll
              mitt anförande. Om hon hade varit i kammaren och lyssnat hade
              hon hört att jag nämnde en hel del förslag som vi har lagt fram
              och står för i vår politik för att driva på jämställdhetsarbetet
              framåt.
            </seg>
            <seg n="a3689197">
              Till skillnad från Kristdemokraterna ser vi hur kvinnor har det.
              Vi ser skillnaderna, vi blundar inte för dem. Det är därför vi
              tar upp det här. Vi tycker att det är allvarligt att det fortfarande
              år 2014 är så stora skillnader mellan män och kvinnor.
            </seg>
            <seg n="966e008c">
              Den LO-rapport som kom i går visar att det inom arbetaryrken
              skiljer 6 000 kronor i lön varje månad mellan kvinnor och män
              och 9 300 kronor i månaden för tjänstekvinnor och tjänstemän.
              För oss är det en otroligt stor skillnad i makt och inflytande
              över sitt liv och de livsval man kan göra.
            </seg>
            <seg n="9705cbc2">
              Man kan då slå sig för bröstet och tycka att det är arbetsmarknadens
              parter som ska göra det. Ja, de har självklart ett jättestort
              ansvar. Men vi politiker måste ta vårt ansvar.
            </seg>
            <seg n="c5d53502">
              Det har tillsatts utredning på utredning. JA-delegationen har
              varit jätteduktig, och där tar de upp just detta att det redan
              finns så många utredningar. Det behövs inte fler utredningar.
              Det behövs politik, och det behövs politiska beslut. Det är det
              de säger.
            </seg>
            <seg n="1bf5bb05">
              Det är det vi politiker här måste göra. Sedan går det att raljera
              och göra både det ena och det andra. Men ni har vårdnadsbidraget
              som er jämställdhetsåtgärd, vad jag förstår.
            </seg>
          </u>
          <note type="speaker" n="2f917bcb">
            Anf. 84 PENILLA GUNTHER (KD) replik:
          </note>
          <u who="Q4951444" xml:id="i-c78cd5b3aa4c9dab-1" n="d3d280a8">
            <seg n="4d24db15">
              Fru talman! Ann-Christin Ahlberg anklagar mig för att inte ha
              lyssnat på de förslag som hon har framfört i kammaren. Jag är
              ledsen att behöva erkänna att jag fortfarande inte har hört dem
              eller möjligen inte har förstått dem.
            </seg>
            <seg n="8d1f736f">
              Jag hörde inte Ann-Christin Ahlberg nämna dem nu heller, utan
              hon sade att hon hade ett antal förslag. Vilka då? Kan vi få höra
              dem igen i så fall? Jag har inte hört dem, och jag är rädd för
              att mina kolleger på den här sidan inte heller har hört dem.
            </seg>
            <seg n="46bf34ad">
              Men det som Ann-Christin Ahlberg inte hörde alldeles nyss när
              jag höll mitt anförande var att jag citerade LO-rapporten väldigt
              tydligt. Jag citerade också utredningen om män och jämställdhet
              och JA-delegationen. Men det kanske gick Ann-Christin Ahlberg
              fullständigt förbi, i ivern att tala om för oss att vi inte har
              några förslag.
            </seg>
            <seg n="889d7449">
              Förslagen ligger ju på bordet. Detta betänkande visar regeringens
              stora satsningar på området. Vad är det i detta dokument som Ann-Christin
              Ahlberg inte förstår och inte kan ta till sig? Kan hon inte se
              att det har skett en utveckling på området de senaste åren? Jag
              är ledsen att vi hamnar i situationen att vi inte gemensamt kan
              erkänna att det sker en utveckling på området.
            </seg>
            <seg n="8b453cd4">
              Vi kan tycka vad vi vill om Sverige, men det är ändå ett av världens
              bästa länder på området. Jag behöver inte tillskriva alliansregeringen
              äran av det, utan jag skulle kunna tillskriva ett gemensamt gott
              arbete under årens lopp äran av det. Men jag klarar inte av att
              Ahlberg säger att vi inte har några förslag när jag inte hör ett
              enda ljud om vad Socialdemokraterna själva vill.
            </seg>
          </u>
          <note type="speaker" n="07c812b5">
            Anf. 85 ANN-CHRISTIN AHLBERG (S) replik:
          </note>
          <u who="Q3375059" xml:id="i-8fa7169459ff66da-8" n="d1caa007">
            <seg n="23fe1235">
              Fru talman! Jag kommer inte att använda min repliktid till att
              upprepa vad jag sade i mitt inlägg. Det kan Penilla Gunther läsa
              i protokollet i morgon.
            </seg>
            <seg n="4c30502b">
              Penilla Gunther frågade mig vad vi hade gjort om vi hade haft
              regeringsmakten. Jag kan rekommendera läsning av På tal om kvinnor
              och män . I början står det om en hel del historiska händelser
              som har gynnat kvinnor och gjort att de har kunnat komma så långt
              som de har kommit i dag. Det kommer snart en ny version, och jag
              hoppas att det då finns några rader till. I denna finns det tre
              punkter om vad som gjorts efter att ni fått regeringsmakten, och
              de påbörjades av en socialdemokratiskt ledd regering. Jag ser
              fram emot vad det kommer att stå härnäst, för här syns det inte
              mycket resultat.
            </seg>
            <seg n="9ce76f3c">
              Sveriges Kvinnolobby har också analyserat regeringens arbete,
              och de säger att det behövs en ny politik för att vi ska få ett
              jämställt samhälle. Det är inte bara vi socialdemokrater som ser
              det.
            </seg>
            <seg n="dab4ae60">
              Jag mötte en kvinna häromdagen som berättade att hon i hela sitt
              liv hade levt med en ensamstående mamma som tvingats ha otrygga
              anställningar. Hon sade att hon en endaste gång under sin barndom
              visste att mamman kunde vara ledig en kort stund under en semester.
              Under alla andra år hade hon tvingats vara hemma för att vänta
              på att mamman skulle kunna få ett jobb så att hon kunde försörja
              sig och sin dotter. Hon sade: Det handlade inte om att vi skulle
              kunna planera en utlandssemester – det handlade om att mamma och
              jag skulle få möjligheten att åka till stranden.
            </seg>
            <seg n="a37a7a06">
              Det är det som ni kristdemokrater förringar. Men för oss socialdemokrater
              är det oerhört viktigt att föra en politik som både minskar klassklyftorna
              och ger kvinnor och barn möjlighet att tro på framtiden.
            </seg>
          </u>
          <note type="speaker" n="7eab9792">
            Anf. 86 PENILLA GUNTHER (KD) replik:
          </note>
          <u who="Q4951444" xml:id="i-c78cd5b3aa4c9dab-2" n="d3d280a8">
            <seg n="eea82c58">
              Fru talman! Det är ju beklämmande att höra det här, måste jag
              säga. Ann-Christin Ahlberg kanske inte vet någonting om mig som
              kristdemokrat, men jag har själv i allra högsta grad erfarenhet
              av att vara ensam mamma med två små barn, dessutom cancersjuk.
              Jag hade ingen hög inkomst, och min sjukpenning blev inte särskilt
              bra.
            </seg>
            <seg n="a4d02892">
              Men jag är väldigt glad över att kunna stå här i dag och jobba
              för att andra kvinnor och män, ensamstående pappor och mammor,
              ska få det bättre. Det ser jag som en uppgift för mig i mitt riksdagsuppdrag.
            </seg>
            <seg n="ba3ec075">
              Kom inte här och säg att jag som kristdemokrat skulle motarbeta
              kvinnors löneutveckling, ensamma föräldrar eller något sådant!
              Jag blir så upprörd över retoriken från din sida att jag har lust
              att bara sluta rakt av. Men det tänker jag inte göra.
            </seg>
            <seg n="09daff90">
              Det viktiga i resonemanget från Socialdemokraterna i den här
              debatten är att man fortfarande håller sig till historiken. Ni
              säger att det viktigaste som har hänt har Socialdemokraterna genomfört.
              Ja, jag är ledsen, men vi kan inte införa rösträtt för kvinnor
              igen, kan inte införa nya semesterlagar och så vidare.
            </seg>
            <seg n="94e08b02">
              Det är historia, och vi är glada över att det är gjort. Det har
              varit viktiga delar i utvecklingen av svensk jämställdhet – det
              kan ingen ta ifrån vare sig er eller Sverige som land. Men låt
              oss leva i nuet och jobba för en framtid som verkligen främjar
              jämställdhet för kvinnor och män i både arbetslivet och familjelivet!
            </seg>
          </u>
          <note n="cd064ee3">
            Överläggningen var härmed avslutad.
          </note>
          <note n="35a4ee50">
            13 § Moderna auktionsmetoder för utmätt lös egendom
          </note>
          <note n="b8d216c7">
            Förste vice talmannen konstaterade att ingen talare var anmäld.
          </note>
          <note n="6dbe5ed0">
            14 § Familjerätt
          </note>
          <note type="speaker" n="16df9a23">
            Anf. 87 CARINA OHLSSON (S):
          </note>
          <note n="a82f4aad">
            Fru talman! Betänkandet vi ska debattera nu behandlar motioner
            som väckts under den allmänna motionstiden förra året och som
            gäller många olika områden. Det handlar om faderskap, talerätt
            i mål om fastställande av faderskap, föräldraskap vid assisterad
            befruktning, adoption, översyn av vårdnadsreglerna, vårdnaden
            vid våld mot den andra föräldern, riskbedömningar vid vårdnadstvister,
            bodelningskostnader, överförmyndare, gode män, retroaktiva namnbyten
            och så vidare. Det är väldigt många olika områden.
          </note>
          <u who="Q3363827" xml:id="i-60883cf47b474630-0" n="06e788e4">
            <seg n="7a88e441">
              Jag står naturligtvis bakom alla socialdemokratiska reservationer,
              men för tids vinnande yrkar jag bifall bara till reservation nr
              9, Vårdnaden vid våld mot den andra föräldern .
            </seg>
            <seg n="d648cccc">
              Fru talman! Varje år tvingas barn uppleva hur den ena föräldern
              misshandlar den andra föräldern, och det absolut vanligaste är
              då att pappa misshandlar mamma. Det allra värsta som kan ske,
              och som tyvärr händer ibland, är att den ena föräldern mördar
              den andra och sedan dessutom blir ensam vårdnadshavare. Den förälder
              som har dödat den andra föräldern behåller därmed inflytande över
              barnet och kan bestämma var barnet ska bo och vilken skola hon
              eller han ska gå i samt förhindra att barnet får stöd och behandling.
            </seg>
            <seg n="360f29e7">
              För barnet blir kränkningen dubbel. Först är det traumat att
              en förälder dödas, och sedan ska barnets liv styras av förövaren.
            </seg>
            <seg n="63397b22">
              Lagstiftningen bör därför ses över så att det sker en automatisk
              omprövning av vårdnaden i de fall där den ena föräldern har dödat
              den andra föräldern. Möjligheten till prövning bör inte, som i
              dag, vara beroende av socialnämndens förmåga att agera och väcka
              talan. Det är en uppgift för regeringen att ta nödvändiga initiativ.
            </seg>
            <seg n="2200629b">
              I ett fall för något år sedan fördröjdes placeringen av barnen.
              Fadern vägrade godkänna att det utsågs god man, och det dröjde
              flera månader innan barnen fick kontakt med barn- och ungdomspsykiatrin,
              när fadern hade mördat barnens mamma.
            </seg>
            <seg n="8bb04c78">
              Socialstyrelsen ansåg efter att ha tittat på fallet att när en
              förälder genom våld har dödat den andra föräldern bör det ses
              som bristande omsorg om barnet och att kriteriet för vård enligt
              lagen om vård av unga då är uppfyllt. Barnet kan då genom beslut
              om vård enligt den lagstiftningen skyddas från en olämplig förälder.
              Ett beslut enlig lagen om vård av unga är en markering att förövaren
              genom sitt brott har förverkat sin rätt att bestämma över barnet.
              Naturligtvis hade detta kunnat ske i det här fallet också, men
              vi tycker ändå att vi tydligt behöver poängtera att det här inte
              ska få ske i fortsättningen.
            </seg>
            <seg n="b9a4e502">
              Det har kommit en slutrapport från en nationell tillsyn 2012–2013
              med titeln Våldsutsatta kvinnor och barn som bevittnat våld .
              Den kom alldeles nyligen. Under rubriken Har det inte blivit bättre?
              kan man läsa att sedan den förra nationella tillsynen som gjordes
              2008–2009 förefaller det som att inga större bestående förbättringar
              har skett i majoriteten av kommunerna. Det finns dock skillnader
              mellan kommunerna.
            </seg>
            <seg n="ed8f6dcd">
              De brister som setts i denna tillsyn liknar de som fanns i den
              föregående tillsynen, till exempel brister i utredningar och dokumentation
              och att barn som bevittnat våld inte utreds. Kvinnor och barn
              hänvisas ofta till serviceinsatser utan föregående utredning och
              beslut. Det systematiska kvalitetsarbetet behöver utvecklas, och
              det saknas handlingsplaner och kartläggning inom området. Arbetet
              inom familjerätten verkar dock i flera kommuner ha förbättrats.
              Det är det som vi diskuterar i dag, och det är bra att det ändå
              har förbättrats en del, men det finns mycket övrigt att önska.
              Det finns nu rutiner för arbetet med våld i nära relation och
              mer kompetens inom området jämfört med hur det var vid den förra
              tillsynen. Det är alltså på rätt väg, men det finns en del kvar
              att göra.
            </seg>
            <seg n="4fe33be6">
              Den nya myndigheten Inspektionen för vård och omsorg finner det
              anmärkningsvärt att en större förändring inte skett i socialtjänstens
              arbete med våldsutsatta kvinnor och barn som bevittnat våld sedan
              den förra nationella tillsynen, inte minst med tanke på att Socialstyrelsen
              har tagit fram hjälp såsom handböcker, allmänna råd, utbildningsmaterial
              med mera. Egentligen skulle det alltså inte ha behövt ske att
              barnen inte direkt får insatser beroende på att en pappa som har
              mördat mamman inte fråntas vårdnaden.
            </seg>
            <seg n="6fb77e32">
              Resultatet av tillsynen tyder på att arbetet med kvinnor och
              barn som bevittnat våld inte är prioriterat i alla kommuner. Då
              tar man heller inte fram rutinbeskrivningar och sådant, vilket
              ska göras vid den här typen av våld. Många kommuner tar fortfarande
              inte det ansvar som de enligt socialtjänstlagen har. Det kan finnas
              olika skäl till att arbetet inte utvecklas mer i en del kommuner,
              till exempel bristande ledning, bristande kunskaper om området,
              hög arbetsbelastning, stor personalomsättning och ekonomiska begränsningar.
            </seg>
            <seg n="5dcb8ea5">
              Herr talman! Andra frågor som har aktualiserats under senare
              tid handlar om överförmyndare och gode män. Under de senaste 20
              åren har överförmyndarnas verksamhet expanderat. Lagar och regler
              om överförmyndarnas verksamhet är i många fall otidsenliga. Antalet
              svåra fall har ökat, och nya målgrupper som behöver hjälp har
              tillkommit. Överförmyndarna står också inför stora utmaningar
              på grund av att antalet äldre i befolkningen ökar. Det finns också
              behov av samarbete i större organisationer för att lösa uppgiften
              och för att säkerställa kvalitet i verksamheten. Samtidigt är
              det allt svårare för kommunerna att förmå människor att ta på
              sig ett så krävande uppdrag. Vidare har både Riksrevisionen och
              Justitieombudsmannen upprepade gånger riktat allvarlig kritik
              mot brister i verksamheten.
            </seg>
            <seg n="f463a15e">
              Allt detta talar för att det behövs en översyn av hela överförmyndarverksamheten.
              Det är angeläget att skapa en lagstiftning och organisation för
              överförmyndarna som är anpassad för dagens samhälle. Det är en
              uppgift för regeringen, tycker vi, att ta de initiativ som krävs.
            </seg>
            <seg n="e4ae2796">
              När det gäller gode män har lagstiftningen funnits i 20 år. Det
              finns all anledning att se över den ur flera aspekter. Man bör
              bland annat se över möjligheten att höja den ekonomiska ersättningen
              till gode män så att fler vill ta på sig uppdraget. Man bör också
              se över uppdraget som sådant och den gode mannens roll och ansvar
              i förhållande till socialtjänsten. Det bör också finnas ett resonemang
              om hur många huvudmän en god man ska få ha. Alltför många uppdrag
              kan medföra att den gode mannen inte har möjlighet att ta till
              vara alla sina huvudmäns intressen.
            </seg>
            <seg n="ee5ac4b5">
              Även kraven på vilka som kan vara god man och hur verksamheten
              ska skötas och redovisas bör utredas. Vi anser att en översyn
              behöver göras av hela regelverket vad gäller gode män och förvaltare.
              Detta gäller inte minst för de ensamkommande flyktingbarnen som
              har ökat i antal. Här måste också regeringen se till att kommunerna
              har förutsättningar att tillgodose detta, för det är nödvändigt
              att vi får gode män som vet hur de på bästa sätt ska utföra sitt
              uppdrag.
            </seg>
            <seg n="6ff5abeb">
              Herr talman! Frågorna är många i detta betänkande, som jag inledde
              med att säga. En fråga är de regler som gäller i dag när en make
              går bort. De gemensamma barnen har då inte rätt till arv förrän
              båda föräldrarna har avlidit. För makar som har barn som inte
              är parets gemensamma, så kallade särkullbarn, gäller att dessa
              har rätt att omedelbart få ut sin del av arvet efter den avlidne.
              Det innebär att i en familj där det finns både ett gemensamt barn
              och ett särkullbarn kan särkullbarnet kräva sin andel av arvet
              omedelbart medan det andra barnet måste vänta tills båda makarna
              har avlidit. I de fall där arvet inkluderar en fastighet som bebos
              av kvarvarande make skulle en lagändring som ger den efterlevande
              besittningsrätt till bostaden till eget frånfälle eller försäljning
              skapa trygghet för den efterlevande. Frågan om en sådan lagändring
              måste naturligtvis vägas mot särkullbarns rätt att omedelbart
              få del av sitt arv. Vi tycker att man behöver se över hur det
              ska vara i framtiden.
            </seg>
            <seg n="83fae89a">
              Något som vi direkt tycker att man behöver förenkla, och det
              är en helt annan fråga, är fastställandet av faderskap när föräldrarna
              är ogifta. Det bör enligt vår mening införas nya rutiner. Vi anser
              att föräldrarna redan på sjukhuset eller i samband med de första
              kontakterna med Försäkringskassan gemensamt ska kunna underteckna
              en försäkran med uppgivande om föräldraskap. Ett annat alternativ
              kan vara att föräldrarna gemensamt kan anmäla faderskapet till
              folkbokföringsregistret. Socialnämnden bör utreda faderskap endast
              i fall där det finns oklarheter. Det här tycker vi att man skulle
              kunna åtgärda snabbt.
            </seg>
          </u>
          <note type="speaker" n="3609a031">
            Anf. 88 MARKUS WIECHEL (SD):
          </note>
          <u who="Q6240455" xml:id="i-e4ccef2fd027e4e3-0" n="b659da50">
            <seg n="f1176723">
              Herr talman! Familjerätt är ett stort ämne, och detta betänkande
              berör många frågor av olika karaktär. Som gammal socionomstudent
              går jag lätt själv tillbaka till sådant som jag läste under studietiden.
              Faktum är att allt i detta betänkande är viktigt, men en sak berör
              mig extra mycket, och det är när barn drabbas av ett ansvarslöst
              beteende hos vuxna.
            </seg>
            <seg n="daa5508a">
              Herr talman! Barnets bästa måste alltid vara avgörande när en
              förälder döms för att ha använt våld mot den andra föräldern.
              Ett barns rätt till en trygg uppväxt måste alltid gå före en förövares
              föräldrarätt. Om en förälder exempelvis har mördat eller misshandlat
              den andra föräldern bör vederbörande rimligtvis i de flesta fall
              förlora vårdnaden. Det finns givetvis undantag, till exempel om
              en förälder har handlat i nödvärn efter att ha varit utsatt för
              våld under en lång tid och ändå anses vara den bästa vårdnadshavaren
              för barnet.
            </seg>
            <seg n="83b96715">
              Nuvarande regler säger att det är upp till socialnämnden i kommunen
              om vårdnadsfrågan över huvud taget ska komma upp i en domstol,
              vilket inte är rimligt. Barnets behov ska alltid vara i centrum,
              varför en lagändring om en automatisk prövning av vårdnadsfrågan
              när den ena föräldern har använt våld mot den andra bör införas.
            </seg>
            <seg n="7f6f6394">
              Barn drabbas också i samband med vårdnadstvister. Det är mycket
              viktigt att det alltid görs en ordentlig riskbedömning i alla
              vårdnadsprocesser. Barns säkerhet måste väga tyngre än föräldrars
              intresse av att få träffa sitt barn utan inskränkning.
            </seg>
            <seg n="c5c882dc">
              Till skillnad från i många andra länder saknas det i dag ett
              fungerande riskbedömningsinstrument i de svenska domstolarna.
              I exempelvis Storbritannien formuleras beslut om umgängesrätt
              oftast med detaljerade anvisningar om hur umgänget ska gå till,
              och umgänges- och vårdnadsbeslut är striktare i flera europeiska
              länder. Regeringen bör utarbeta de förslag som krävs för att svenska
              domstolar ska utnyttja denna möjlighet, som faktiskt finns redan
              i dag. I samband med vårdnadsprocesser bör det göras en ordentlig
              riskbedömning.
            </seg>
            <seg n="c272c073">
              Herr talman! Trots att 2006 års vårdnadsreform var till för att
              minska antalet tvister har antalet vårdnadstvister ökat. Dessa
              tvister är inte roliga, och den nuvarande metoden går ut på att
              vinna en strid genom att försöka bevisa den andra förälderns oduglighet.
              Klart är att innebörden av detta kan sammanfattas med att en förälder
              uppmuntras till att smutskasta en annan.
            </seg>
            <seg n="9e4746be">
              Det här är inte rimligt. Av den anledningen bör domstolarna erbjuda
              föräldrarna en obligatorisk medlare som bör vara en lagfaren person.
              Om detta erbjuds i samtliga mål enligt föräldrabalken får föräldrarna
              ett effektivt verktyg för att komma överens, vilket säkrar barnperspektivet.
              Vad som framkommer i samtal med medlaren bör omfattas av sekretess.
              Det är en förutsättning för förtroendefulla samtal och ökar möjligheterna
              till en bra förlikning.
            </seg>
            <seg n="d523d3d8">
              Det bästa i alla dessa fall är om parterna kommer överens tidigt,
              gärna redan i samband med separationen. Om detta inte går borde
              frågan lösas i familjerätten. Men tyvärr ser verkligheten inte
              alltid ut så. I de fall där det inte är så är det bättre om parterna
              når en samförståndslösning genom medling eller förlikning än att
              domstolen slutligen avgör frågan. Familjelagstiftningen bör således
              också genomsyras av ett jämställt föräldraskap, och gemensam vårdnad
              bör alltid vara utgångspunkten.
            </seg>
            <seg n="524b0ed9">
              Regeringen har aviserat att en utvärdering av 2006 års vårdnadsreform
              kommer att inledas under valperioden, och det tycker jag är bra.
              Jag kan dock konstatera att någon utvärdering ännu inte har påbörjats.
              Regeringen bör därför ta nödvändiga initiativ för att sätta i
              gång utvärderingen.
            </seg>
            <seg n="48346f34">
              Herr talman! Gemensam vårdnad bör alltid vara utgångspunkten
              i tvister. Men det finns fall där det inte ens är självklart vem
              som är pappa till barnet. Det är ett stort problem för enskilda
              individer som kanske tror sig vara pappa. Talan om fastställande
              av faderskap bör även kunna väckas av en man som tror sig vara
              far till ett barn. Han bör kunna kräva att en undersökning görs
              för att ta reda på om han är barnets biologiska pappa.
            </seg>
            <seg n="572c1672">
              Dagens lagstiftning kan vara ett oöverstigligt hinder för de
              män som vill ta ansvar för sitt barn när mamman inte vill samarbeta.
              Detta är djupt orättvist och främjar inte jämställdhet mellan
              män och kvinnor.
            </seg>
            <seg n="3952dbfc">
              Ett annat problem är när ett par har fått ett barn men inte är
              gifta. Med dagens lagstiftning får föräldrarna gemensam vårdnad
              automatiskt enbart om de är gifta, inte annars.
            </seg>
            <seg n="aa4afdc4">
              Samhällets familjestrukturer ser annorlunda ut i dag. Det föds
              många barn utan att föräldrarna bor tillsammans, och ännu vanligare
              är det att de föds utan att föräldrarna är gifta. I dessa situationer
              kvarstår, trots arbetet med jämställdhet i familjen, mammans rätt
              att ensam avgöra om pappan till det gemensamma barnet ska få del
              av vårdnaden.
            </seg>
            <seg n="c52e1d17">
              Vid oenighet om vårdnaden av ett barn bör gemensam vårdnad naturligtvis
              vara den naturliga utgångspunkten om man vill sträva efter ett
              mer jämställt samhälle där barnets rätt till umgänge med båda
              föräldrarna försvaras. Då det finns en känd pappa till barnet
              ska han därför automatiskt få gemensam vårdnad.
            </seg>
            <seg n="9cdfb34e">
              Herr talman! Jag tänker fortsätta tala om barnens bästa men även
              sträcka mig till vikten av att förhindra att tvångsäktenskap erkänns
              i Sverige.
            </seg>
            <seg n="42148a1d">
              Skatteverket bör inte kunna registrera äktenskap som har ingåtts
              utanför EU om inte migrationsdomstolen, alternativt länsstyrelsen,
              först har godkänt äktenskapet. Äktenskap som ingåtts utomlands
              via ombud där ingen av makarna har varit fysiskt närvarande vid
              vigseln ska inte heller erkännas i Sverige. Därutöver anser jag
              att bestämmelsen om dispens för äktenskap där någon av parterna
              är under 18 år ska tas bort. Regeringen bör utarbeta nödvändiga
              lagförslag och återkomma till riksdagen för att förhindra barn-
              och tvångsäktenskap.
            </seg>
            <seg n="d9b77e33">
              Jag vill med detta sagt yrka bifall till samtliga SD-reservationer
              i betänkandet.
            </seg>
          </u>
          <note type="speaker" n="ca2b24f9">
            Anf. 89 MARIANNE BERG (V):
          </note>
          <u who="Q517921" xml:id="i-ffeed0c9ad5d4f03-0" n="f35f6b80">
            <seg n="53507676">
              Herr talman! I betänkandet finns det jättemånga kanonbra reservationer
              från Vänsterpartiet, men jag väljer att bara lyfta fram reservation
              9 tillsammans med Socialdemokraterna och reservation 19.
            </seg>
            <seg n="9bcb5b0a">
              Herr talman! När det gäller vårdnadsregler syftade 2006 års vårdnadsreform
              till att få föräldrar att samarbeta bättre och minska antalet
              vårdnadstvister som går till domstol. Det har dock inte blivit
              resultatet. I stället har antalet fall som går till domstol i
              dessa ärenden ökat. Det är bedrövligt, sett ur ett barnperspektiv.
            </seg>
            <seg n="da9ca756">
              Regeringen har inte kommit med några initiativ när det gäller
              konfliktlösning vid vårdnadstvister utan har under flera års tid
              upprepat och upprepat att en översyn ska ske under mandatperioden.
            </seg>
            <seg n="f77d249c">
              Regeringen kom med en proposition 2011, Barns möjlighet att få
              vård . Vad som är glädjande i den är att regeringen önskar sig
              en utvärdering av den så kallade Trondheimsmodellen. Det välkomnar
              jag eftersom det är helt i linje med Vänsterpartiets politik i
              frågan. Till det trista hör att utredningen om vad detta ska innehålla
              ännu inte har kommit till skott.
            </seg>
            <seg n="dd9ad39b">
              Trondheimsmodellen bygger bland annat på att en familjesekreterare
              medverkar vid muntliga förberedelser, försöker förmedla barnets
              behov till föräldrarna och naturligtvis ser till barnets behov,
              rättigheter och önskemål. Detta arbetssätt har som sagt visat
              sig vara framgångsrikt. Därför, herr talman, ser Vänsterpartiet
              gärna att metoden så fort som möjligt permanentas i Sverige. Det
              är trist att högerregeringen inte kommit längre i denna fråga
              som berör barn. Det är sorgligt och helt förkastligt ur ett barnperspektiv.
            </seg>
            <seg n="9065ae63">
              Herr talman! Vårdnaden i fall där det förekommer våld mot den
              andra föräldern har också tagits upp här i talarstolen i dag.
              Det är ett mantra i betänkandet att regeringen under innevarande
              valperiod ska ta initiativ till en utvärdering av vårdnadsreformen.
              Men när ser vi resultat? Det vore på sin plats att denna riksdag
              som sin mening gav regeringen till känna vad som framförts i vissa
              motioner i frågan.
            </seg>
            <seg n="6d73d5e5">
              Det sker dagligen våld mot kvinnor och barn i Sverige – ja, i
              hela världen. Barn tvingas uppleva, bevittna, att den ena föräldern
              misshandlar och många gånger också mördar den andra. Majoriteten
              är män som misshandlar kvinnor och barn. När det är tvärtom är
              det i regel kvinnan som i nödvärn skyddar sig själv och barnet
              eller barnen.
            </seg>
            <seg n="2af0e537">
              Den som mördat behåller inflytande över barnet och kan medverka
              till att bestämma var barnet ska bo och gå i skolan och om barnet
              ska få tillgång till stöd och behandling efter det barnet upplevt.
              Det är milt sagt horribelt!
            </seg>
            <seg n="eafb5cb6">
              Vilka kränkningar ska barn egentligen behöva utstå? Det är bedrövligt
              och sorgligt vad samhället många gånger, omedvetet men också medvetet,
              för på barn. Det måste bli ett stopp för detta! Ska barnet verkligen
              styras av förövaren?
            </seg>
            <seg n="a8064c1f">
              Därför anser Vänsterpartiet att lagstiftningen måste ses över
              så att det sker en automatisk omprövning av vårdnaden i de fall
              där den ena föräldern har dödat den andra. Det kan inte fortgå
              som i dag – möjligheten till prövning ska inte vara beroende av
              socialtjänstens förmåga att agera och väcka talan.
            </seg>
            <seg n="cc0870b5">
              Låt mig ta ett exempel. För många år sedan var det en man som
              hängde sin fru på en balkong. De hade ett tvåårigt barn. Socialtjänsten
              valde att ge vårdnaden till farmodern. Farmor besökte naturligtvis
              sin son i fängelset. Men jag tänker på när detta barn i sinom
              tid får reda på vad som egentligen har hänt. Det måste vara den
              värsta upplevelsen i hennes eller hans liv.
            </seg>
            <seg n="6f048381">
              Herr talman! Sedan gäller det rätt till fler vårdnadshavare.
              Jag växte upp enligt samhällets normer och regler för hur familjen
              skulle se ut – det var mamma, pappa och några syskon. Jag är född
              i mitten av 50-talet. Skilsmässor var mycket ovanliga på den tiden.
              Föräldrarna höll ihop oavsett om kärlek fanns eller inte. Det
              var näst intill förenat med skam att separera. Var paret på väg
              att göra det skulle man först till prästen för någon så kallad
              medling. En annan sak som gjorde det svårt att separera var att
              kvinnan många gånger var ekonomiskt beroende av mannen. Han var
              familjeförsörjare, och då fortsatte man att leva ihop, kanske
              inte under roliga former, och det var definitivt inte positivt
              för ett eller flera barn.
            </seg>
            <seg n="1da1c199">
              Herr talman! Som tur är har tiden inte stått stilla när det gäller
              frågor kring familjepolitiken. Dagens familjer är inte självklart
              kärnfamiljer bestående av en man och en kvinna, utan det kan se
              olika ut. Tack och lov för det, säger jag. Det är bra. Men vi
              har till exempel Kristdemokraternas och Sverigedemokraternas syn
              på familjefrågor. Skulle vi gå på dem anser jag att vi skulle
              stanna tiden, och inte bara det. Vi skulle också gå tillbaka.
            </seg>
            <seg n="8b37e152">
              Det som för länge sedan var omöjligt är i dag både möjligt och
              accepterat. Det är otroligt glädjande. Men, herr talman, i dag
              finns det många familjer där det existerar fler än två föräldrar.
              I dag kan två kvinnor och två män besluta sig för att bli föräldrar
              tillsammans. Två plus två är fyra. Jag menar att det är en trygghet
              för ett barn att ha det så ordnat omkring sig, men i praktiken
              är det i dag endast två som kan vara vårdnadshavare. De andra
              personerna anses inte som föräldrar i den bemärkelsen, som vårdnadshavare,
              enligt nuvarande lagstiftning.
            </seg>
            <seg n="137267ce">
              Låt oss säga att jag skiljer mig och skaffar en ny partner. Den
              personen ska naturligtvis vara lika mycket förälder som den första
              var. Men barnet och den nya föräldern har inte lagstiftningen
              på sin sida.
            </seg>
            <seg n="6ba14d4b">
              Att personer i realiteten är barnets föräldrar men inte är det
              enligt lag kan orsaka problem, eftersom de många gånger inte får
              information till exempel om barnets skola. Den ges endast till
              den som är den juridiska vårdnadshavaren. Det är knepigt när en
              förälder lämnas utanför, inte minst för barnet.
            </seg>
            <seg n="8438bc9a">
              Vi måste se över dagens lagstiftning och anpassa den till verkligheten
              och se till det faktum att många barn i dag växer upp med fler
              än två vuxna. Vi måste ta ansvar för barnets väl och ve i livet.
            </seg>
            <seg n="cb72890c">
              Herr talman! Vänsterpartiet anser att ett barn ska kunna ha fler
              än två vårdnadshavare, som jag precis har tagit upp. Man ska ha
              rätt till alla sina föräldrar. Vi anser att ett tillkännagivande
              om en översyn av föräldrabalken måste komma till stånd, så att
              det blir fler än två vårdnadshavare, som det är i dag.
            </seg>
            <seg n="cbe14fa0">
              Herr talman! Jag vill också säga någonting om gode män och överförmyndarnas
              roll. Gode män och överförmyndarnas roll har varit på tapeten
              många gånger, inte minst under förra veckan. Regeringen har under
              dessa år valt att gå in med nödinsatser för att det ska se bättre
              ut på papperet, trots flertalet tillkortakommanden och brott i
              verksamheten som drabbar personer som är i behov av en god man,
              en förmyndare eller en förvaltare.
            </seg>
            <seg n="eb2a0680">
              Herr talman! Jag vill påpeka att det stora flertalet gode män
              och förvaltare sköter sina uppdrag bra. Men det brister, och det
              förekommer brott mot personer som är i behov av en god man. Det
              ska definitivt inte få förekomma. Därför behövs det en heltäckande
              översyn. Det handlar om att se till att förändringar som är till
              gagn för den enskilde som är i behov av en god man verkligen sätts
              i sjön. Det håller inte att, som nu, bara göra brandkårsutryckningar.
            </seg>
            <seg n="cf807ab5">
              En ställföreträdare, en så kallad god man eller en förmyndare,
              utses för den kvinna eller man som på grund av sjukdom eller av
              annan orsak är i behov av hjälp för att bevaka sin rätt, förvalta
              sin egendom och få råd och stöd. Kort och gott handlar det om
              att ta till vara huvudmannens intressen och inte, som händer ibland,
              få det att bli precis tvärtom.
            </seg>
            <seg n="d50574a1">
              Regeringen valde för några år sedan att tillsynen vad gäller
              överförmyndare skulle gå till sju länsstyrelser i stället för
              elva. Har det hänt tillräckligt sedan dess? Nej, det har det inte.
              Vänsterpartiet anser att detta grepp inte har haft någon verkan,
              utan vi hävdar att översynen ska koncentreras till en länsstyrelse.
              Då först tror vi att vi får en heltäckande bild, att det blir
              bättre och att det går snabbare att åtgärda de brister som uppkommer.
            </seg>
            <seg n="49805dff">
              En tydlig samordning och ett tydligt ansvar är väl en skyldighet
              i ett samhälle som vårt, där alla människors lika värde alltid
              sägs komma i första rummet. Det ska vara ett tydligt ansvar. Annars
              är risken stor att de brister som förekommer kommer att öka i
              stället för att minska.
            </seg>
            <seg n="0f420b45">
              Jag vill citera statsrådet Stefan Attefall i tidningen Östran
              förra veckan. Han fick en fråga om länsstyrelsernas verksamhet.
              Han svarade inte i egen hög person utan via sin pressekreterare:
              Målet har varit att göra länsstyrelsernas verksamhet bättre och
              mer effektiv. I samband med koncentrationen har pengar omfördelats
              från länsstyrelser som tidigare hade uppgifter till de länsstyrelser
              som nu fick hand om uppgifterna. Regeringen kommer framöver att
              göra en utvärdering av koncentrationen. Då får vi se om de medel
              som getts till länsstyrelserna varit tillräckliga.
            </seg>
            <seg n="ce6135ef">
              Medel är alltså pengar. Att uttala sig så när det gäller de mest
              utsatta och svaga i ett samhälle, som är i stort behov av stöd,
              är enligt min åsikt helt befängt. Attefall borde skämmas för ett
              sådant uttalande och i stället se till att de pengar som finns
              för de mest behövande i vårt samhälle också går dit.
            </seg>
            <seg n="36e4862e">
              Attefall har inte haft några problem med att den högerregering
              han själv ingår i sänker skatter med över 130 miljarder – de så
              kallade jobbskatteavdragen. Skattemedel ska väl i första hand
              gå till dem som är mest utsatta och har mest behov för att de
              ska få ett drägligt liv?
            </seg>
            <seg n="c6e36eda">
              Herr talman! Jag har gått över min talartid, så jag kan inte
              ta upp namnlagen, men det kanske någon annan gör. Då kan jag begära
              replik.
            </seg>
          </u>
          <note type="speaker" n="7e440fee">
            Anf. 90 THOMAS FINNBORG (M):
          </note>
          <u who="Q5731042" xml:id="i-103333bf2097e7d6-0" n="36bf13f1" next="i-41248b0eb48ecf42-0">
            <seg n="c49f6ea6">
              Herr talman! Jag vill börja med att informera kammaren om att
              när det gäller området överförmyndare, gode män och god man för
              ensamkommande barn kommer min kollega Bino Drummond att debattera
              detta senare.
            </seg>
            <seg n="fb244991">
              Herr talman! Återigen är civilutskottets ledamöter samlade i
              kammaren för debatt. Denna gång handlar det om betänkandet CU19
              om familjerätt. Det välkomnar jag, eftersom dessa frågor berör
              människors liv på ett sätt som få andra politiska frågor kan göra.
            </seg>
            <seg n="f02c84f1">
              Vårt beslutsområde skiljer sig nämligen på en väsentlig punkt
              från andra politikområden. De beslut som fattas eller inte fattas
              inom detta område har nämligen direkt, konkret eller reell påverkan
              i människors vardag. Inte sällan påverkar våra beslut människors
              liv direkt och påtagligt. Dessa beslut kan innebära en avgörande
              vändning i samband med livets milstolpar, som bröllop, familjebildning,
              barntillkomst, skilsmässa, dödsfall och liknande.
            </seg>
            <seg n="f3ee3e5a">
              Jag vill säga två saker.
            </seg>
            <seg n="d91ce7d0">
              Jag vill tacka mina kolleger i utskottet, inom Alliansen och
              i oppositionen, liksom tjänstemännen på utskottskansliet och på
              departementet. Det är tack var det goda samarbetsklimatet som
              vi har lyckats landa i detta betänkande som i allt väsentligt
              är ett bra sådant. Givetvis känner jag som alla andra att det
              finns utrymme för förbättringar och andra skrivningar.
            </seg>
            <seg n="7395ea4f">
              Dessutom skulle jag vilja nämna att jag personligen tycker att
              vi som är engagerade i civilutskottets politiska sakområden tyvärr
              ibland missar barnperspektivet. Inte sällan prioriteras process,
              policy och paragrafer framför vad som de facto är bäst för det
              berörda barnet.
            </seg>
            <seg n="bab65bc0">
              Jag är självklart medveten om att systemet ofta byråkratiserar
              och ökar avstånd mellan beslutsfattare och berörda. Likväl är
              det min förhoppning att vi då och då försöker påminna oss själva
              om den mänskliga dimensionen i vår ämbetsutövning.
            </seg>
            <seg n="8faaa170">
              Herr talman! Betänkande CU19 är denna gång en diger lunta och
              omfattar 24 överväganden, 32 reservationer och 2 särskilda yttranden.
              Detta bekräftar mitt tidigare konstaterande om att civilutskottets
              sakpolitiska frågor är något som verkligen engagerar och berör.
            </seg>
            <seg n="4819697d">
              Åhörarna och debattdeltagarna här i kammaren skulle knappast
              vara roade eller betjänta av att jag ens skulle försöka avhandla
              dessa 58 olika debattpunkter. Därför, herr talman, tänker jag
              begränsa mitt anförande till dessa fyra överväganden, nämligen
              utredningar om faderskap, föräldraskap vid assisterad befruktning,
              översyn av vårdnadsregler samt tvångs- och barnäktenskap. Dessa
              fyra överväganden har två saker gemensamma i denna debatt. Dels
              är de för mig väldigt angelägna politiska sakfrågor, dels pågår
              redan diverse olika utredningar som omfattar dem. Därför finns
              ingen anledning att föregripa utredningarnas slutsatser och rekommendationer.
            </seg>
            <seg n="a6fd7cd0">
              Detta har givetvis utskottet tagit fasta på. Därför har jag för
              avsikt att yrka avslag på samtliga motionsyrkanden för dessa fyra
              överväganden.
            </seg>
            <seg n="fb5ba3a4">
              Herr talman! Faderskapspresumtion är en rättslig princip som
              innebär att om en gift kvinna föder barn antas mannen i samma
              äktenskap vara far till barnet. Om modern inte skulle vara gift
              fastställs faderskapet via dom eller bevittnad skriftlig bekräftelse.
            </seg>
            <seg n="4c77ea88">
              Om inte faderskap kan fastställas via presumtion är socialnämnden
              skyldig att utreda vem som är far till barnet. Socialstyrelsen
              har utfärdat föreskrifter och allmänna råd i fråga om utredning
              kring fastställande av faderskap. Enligt dessa föreskrifter kan
              socialnämnden göra en så kallad s-utredning enligt ett särskilt
              protokoll för sambor som är övertygade om att barnet är deras
              gemensamma. Om utredaren däremot är osäker på faderskapets rimlighet
              krävs en mer omfattande utredning för att säkerställa identiteten
              avseende barnets far.
            </seg>
            <seg n="10131bfc">
              Vi delar lagutskottets åsikter och anser att den nuvarande ordningen
              ger betryggande garantier för alla inblandade.
            </seg>
            <seg n="3db4cdd9">
              Herr talman! Assisterad befruktning får genomföras om kvinnan
              har ingått äktenskap, registrerat partnerskap eller är sambo med
              annan kvinna. En sådan behandling förutsätter – liksom för alla
              andra par – att kvinnans partner har gett sitt skriftliga medgivande
              innan påbörjad behandling. Dessutom krävs att behandlingen föregås
              av en särskild undersökning. En läkare ska då utreda om parets
              medicinska, psykologiska och sociala förhållanden är lämpliga
              för föräldraskap. Behandlingen inleds först efter det att det
              skäligen kan antas att barnet kommer att växa upp under ordnade
              förhållanden.
            </seg>
          </u>
          <note n="1c7cebba">
            Val av spermadonator görs av läkare, och detta val regleras i
            föreskrifter och allmänna råd från Socialstyrelsen.
          </note>
          <u who="Q5731042" xml:id="i-41248b0eb48ecf42-0" n="36bf13f1" prev="i-103333bf2097e7d6-0">
            <seg n="5326b278">
              En kvinna som är gift, registrerad partner eller sambo med annan
              kvinna som föder ett barn tack vare sagda behandling ska anses
              vara barnets andra förälder. Föräldraskapet bekräftas på samma
              sätt som en faderskapsbekräftelse.
            </seg>
            <seg n="3d6f3643">
              Föräldraskapet gäller dock inte barn som tillkommit genom assisterad
              befruktning utanför lagen om genetisk integritet, till exempel
              utomlands eller i egen regi. I dylika fall gäller sedvanligt fastställande
              av faderskapet.
            </seg>
            <seg n="f7108d10">
              Jag kan med glädje berätta att regeringen utsåg en särskild utredare
              i juni 2013.
            </seg>
            <seg n="87c4a389">
              Utredaren ska i ett delbetänkande redovisa den del av uppdraget
              som avser ensamståendes möjlighet till assisterad befruktning
              och nödvändiga följdändringar i bland annat den föräldraskapsrättsliga
              regleringen och i annan lagstiftning som behövs. Delbetänkandet
              kommer att presenteras den 14 maj i år. Utöver detta ska utredaren
              ta ställning till om det krävs en genetisk koppling mellan barnet
              och den eller de tilltänkta föräldrarna. Uppdraget ska redovisas
              den 24 juni 2015. Det ser vi fram emot.
            </seg>
            <seg n="8232afde">
              Herr talman! Betänkandet innehåller även ett antal yrkanden om
              en eventuell översyn av vårdnadsreglerna. Det juridiska förhållandet
              mellan barn och föräldrar regleras i föräldrabalken. Regelverket
              som reglerar föräldrars separation har under de senaste decennierna
              varit föremål för omfattande förändringar. Detta gäller särskilt
              situationer när föräldrarna inte kan komma överens om den framtida
              situationen för deras barn.
            </seg>
            <seg n="ec70e393">
              Den senaste mer genomgripande förändringen trädde i kraft 2006
              och avsåg då att försöka stärka barnperspektivet. Skrivningar
              som fokuserade och förtydligade betydelsen av barnets bästa tillkom
              därför. Barnets bästa skulle hädanefter vara den vägledande principen
              för alla beslut rörande vårdnad, boende och umgänge. Det jag tycker
              att man missade var att formulera i sak vad och vilka rättigheter
              som skulle stärkas för barnen. Det är kanske därför antalet vårdnadstvister
              har ökat.
            </seg>
            <seg n="651ac499">
              Ändringarna innebar dessutom införandet av en generell skyldighet
              för domstolarna att verka för samförståndslösningar i tvister.
              I praktiken innebär det att domstolarna måste eftersträva samförstånd
              mellan tvistande föräldrar som är förenliga med betydelsen barnets
              bästa.
            </seg>
            <seg n="63dced24">
              Genom dessa ändringar betonar lagstiftaren risken för att barnet
              eventuellt kan komma att fara illa vid domstolsbeslut som rör
              vårdnad, boende och umgänge. Därför ska domstol och socialnämnd
              vid sagda bedömningar fästa särskild uppmärksamhet på omständigheter
              som övergrepp, olovligt bortförande eller att barnet far illa
              på annat sätt.
            </seg>
            <seg n="d25cfcda">
              Utvärderingen lyfter fram några förbättringsområden och inkommer
              samtidigt med tillhörande rekommendationer och lösningsförslag.
              Socialtjänsten behöver bli mer tydlig i sin dokumentation av barnsamtal,
              i sina motiveringar till beslutsförslag och i sina riskbedömningar
              av barnets situation.
            </seg>
            <seg n="80974673">
              Utvärderingen visar också att socialnämnderna efterfrågar stöd
              och vägledning om hur man ska förbättra sina riskbedömningar med
              avseende på just barnets bästa för ögonen.
            </seg>
            <seg n="c79611ea">
              Socialstyrelsen har även inlett en utredning om hur man ska bli
              bättre på att lyssna till barnens egna åsikter. Utredningen kommer
              att presenteras i slutet av året. Även detta initiativ är lovvärt
              och välkommet. Utöver detta har statsrådet Maria Larsson gett
              i uppdrag att ett antal kommuner ska införa separationsteam. Dessa
              ska arbeta förebyggande för att förhindra att barn ska hamna i
              segdragna vårdnadstvister.
            </seg>
            <seg n="bd6c501e">
              Jag kan också nämna att Justitiedepartementet har påbörjat arbetet
              med direktiven till den utlovade utvärderingen. De är på gång.
              Jag fick lite information i går. Det är positivt.
            </seg>
            <seg n="eaae17e9">
              Herr talman! Personer under 18 år kan inte ingå i äktenskap utan
              tillstånd från länsstyrelsen. Sådant tillstånd kan utfärdas endast
              om det föreligger särskilda skäl. Då krävs omfattande informationsinhämtning
              för att säkerställa att allt går rätt till.
            </seg>
            <seg n="deffd37a">
              Ibland uppstår situationer med vissa internationella rättsförhållanden
              avseende giftermål och förmyndarskap i Sverige. I sådana fall
              ska svenska bestämmelser om till exempel hindersprövning tillämpas
              för svensk vigsel. Detta gäller även om båda personerna är utländska
              medborgare.
            </seg>
            <seg n="874fb373">
              Dessutom har möjligheten att få ett utländskt äktenskap godkänt
              i Sverige inskränkts. Huvudregeln innebär att ett äktenskap som
              ingåtts utomlands inte erkänns om det ingåtts under sådana omständigheter
              som hade omöjliggjort äktenskap i Sverige.
            </seg>
            <seg n="dcff6839">
              Vigselförrättare är personer som är befattningshavare i trossamfund
              som förordnats i lag. Vigselförrättande samfund måste dessutom
              ha erhållit tillstånd från Kammarkollegiet.
            </seg>
            <seg n="e4e3e210">
              Regeringen har aviserat att en proposition om stärkt skydd mot
              tvångsäktenskap och barnäktenskap kommer att lämnas till riksdagen
              den 18 mars i år.
            </seg>
            <seg n="71a21efc">
              Herr talman! I syfte att bespara debattens deltagare och åhörare
              onödiga repetitioner har jag medvetet fokuserat på dessa fyra
              överväganden i en gemensamt sammanfattande föredragning.
            </seg>
            <seg n="21f80f58">
              Samtliga dessa områden har erhållit reservationer – i olika antal
              och i olika lydelser – från representanter från de fyra oppositionspartierna.
              Som tidigare sagts är samtliga dessa områden också föremål för
              pågående eller beslutade men inte påbörjade utredningar. Därför
              finns det ingen anledning för vare sig utskottet eller mig att
              redan nu föregripa dessa utredningars slutsatser eller rekommendationer,
              och därför, herr talman, vill jag yrka avslag på samtliga motioner
              och bifall till förslaget i betänkandet.
            </seg>
          </u>
          <note n="d90392e2">
            I november 2011 redovisades rapporten Familjerätten och barnet
            i vårdnadstvister . Rapporten togs fram av Socialstyrelsen i syfte
            att följa upp hur utfallet av 2006 års vårdnadsreform hade påverkat
            socialtjänstens arbete. Enligt Socialstyrelsen hade resultatet
            varit genomgående positivt, vilket är glädjande.
          </note>
          <note n="c2f8c7cf">
            Mot denna bakgrund tog Socialstyrelsen i juni 2012 fram handboken
            Vårdnad, boende och umgänge i syfte att fungera som ett stöd för
            rättstillämpning och handläggning inom socialtjänstens familjerättsområde.
          </note>
          <note type="speaker" n="04661a93">
            Anf. 91 NINA LUNDSTRÖM (FP):
          </note>
          <u who="Q4356431" xml:id="i-5fdda9134b547417-0" n="b3c4a675">
            <seg n="a5dde585">
              Herr talman! Jag vill börja med att yrka bifall till förslaget
              i betänkandet och avslag på reservationerna.
            </seg>
            <seg n="53fdff35">
              Vi behandlar här motioner från allmänna motionstiden. Motionerna
              berör, precis som Thomas Finnborg var inne på, en rad olika delar
              av familjerätten. Jag kommer främst att kommentera rättsförhållandet
              mellan barn och föräldrar samt gode män och förvaltare.
            </seg>
            <seg n="4cf96e68">
              Herr talman! Familjerätten är ett brett politiskt område som
              i allra högsta grad berör oss människor i vår vardag. Familjerätten
              angår till exempel rättsförhållanden mellan personer som på ett
              eller annat sätt står i familjerelation till varandra.
            </seg>
            <seg n="63be9118">
              Marianne Berg var inne på historiken från 1950-talet. Jag tänkte
              backa ett par hundra år och börja med familjerättens historiska
              anor från 1734.
            </seg>
            <seg n="47513cb2">
              Dagens lagstiftning speglar en helt annan social situation än
              den familjerätt som var grunden till 1734 års lag. Mot bakgrund
              av jämställdhetsdebatten nyss här i kammaren och att den internationella
              kvinnodagen uppmärksammas nu på lördag den 8 mars är det intressant
              att även i denna debatt reflektera över den historiska utvecklingen.
            </seg>
            <seg n="00917dc7">
              I äktenskapet och i familjen var enligt 1734 års lag mannen juridiskt
              sett den helt dominerande, och han företrädde familjen utåt. Han
              var hustruns målsman och förvaltade makarnas egendom, vilket även
              gällde enskild egendom. Ett äktenskap kunde endast med svårighet
              upplösas och varade därför i regel livet ut. Barn utom äktenskapet
              hade en mycket dålig rättsställning.
            </seg>
            <seg n="b75a37d7">
              Den lika giftorätten genomfördes år 1845, och giftermålsbalken
              infördes år 1920. Sedan dess har lagstiftningen förändras många
              gånger om, som väl är. Även i det betänkande som vi debatterar
              i dag återkommer frågor där ny lagstiftning har aviserats.
            </seg>
            <seg n="c96745f4">
              Herr talman! Familjerätten berör oss i livets olika stunder,
              då vi upplever lycka men också i de svåraste stunder. Vår syn
              på familjen utvecklas över tid.
            </seg>
            <seg n="7920c7d4">
              Förälskade par, oavsett kön, påverkas av familjerättens utformning.
              Vi flyttar ihop med den stora kärleken. Vi gifter oss. Vi kanske
              skiljer oss. Vi får kanske barn. Lagstiftningen ska möjliggöra
              skilsmässor. Kvinnors rättigheter har stärkts och likaså barnens
              rättigheter.
            </seg>
            <seg n="141c8e83">
              Men familjerätten handlar även om den som inte kan ta vara på
              sig själv och sina intressen. Samhället har då att utforma stöd.
              Vi har sedan mycket länge ett system med gode män, förvaltare
              och förmyndare.
            </seg>
            <seg n="aef27574">
              Herr talman! Rättsförhållandet mellan barn och föräldrar regleras
              i föräldrabalken. Lagstiftningen har under de senaste decennierna
              genomgått betydande förändringar när det gäller regelverket för
              när föräldrar separerar och föräldrarna inte kan komma överens
              om hur deras barn ska ha det.
            </seg>
            <seg n="f68a8737">
              De senaste större ändringarna i vårdnadsreglerna beslutades av
              riksdagen våren 2006. Ändringarna syftade framför allt till att
              förstärka barnperspektivet i lagstiftningen. Barnets bästa ska
              vara avgörande för alla beslut om vårdnad, boende och umgänge.
            </seg>
            <seg n="2bd41bfb">
              Socialnämnden och domstolen ska vid bedömningen av barnets bästa
              särskilt fästa avseende vid risken att barnet eller någon annan
              i familjen utsätts för övergrepp eller att barnet olovligen förs
              bort, hålls kvar eller annars far illa.
            </seg>
            <seg n="1b887d0e">
              Regeringen har tagit initiativ för att följa och utvärdera utvecklingen,
              bland annat genom Socialstyrelsens uppföljning år 2011. Regeringen
              har aviserat en utvärdering av 2006 års vårdnadsreform.
            </seg>
            <seg n="ccfb32d3">
              Herr talman! Juridiskt biträde för barn i vårdnadsmål är en fråga
              som engagerar många. Frågan om hur barnets rätt bäst tillgodoses
              i mål om vårdnad, boende och umgänge behöver enligt regeringen
              övervägas ytterligare. Det kommer att göras i samband med den
              utvärdering jag tidigare nämnde av 2006 års vårdnadsreform som
              kommer att inledas under valperioden.
            </seg>
            <seg n="57084a2b">
              I utvärderingen ska olika modeller för att stärka barnets ställning
              i mål om vårdnad, boende och umgänge analyseras. En modell kan
              vara att med beaktande av de senaste årens lagändringar ändå införa
              någon form av biträde för barnet. Men här finns det många invändningar.
              Även här avvaktar utskottet utvärderingen av 2006 års reform.
            </seg>
            <seg n="460e71ce">
              Vad gäller gode män och förvaltare har vi sedan mycket länge
              ett system som syftar till att stödja enskilda. Enligt föräldrabalken
              ska det finnas en överförmyndare och en överförmyndarnämnd i varje
              kommun, och det är länsstyrelsen som utövar tillsynen. De lagändringar
              som trädde i kraft 2012 syftade till att koncentrera verksamheten
              till ett antal länsstyrelser.
            </seg>
            <seg n="8002ff73">
              Utskottet kan konstatera att regeringen har aviserat att en proposition
              om bättre förutsättningar för gode män och förvaltare inom kort
              kommer att överlämnas till riksdagen. Det kan också konstateras
              att frågan om framtidsfullmakter övervägs, och även där avser
              regeringen att återkomma. Vi tycker att den aviserade propositionen
              och det pågående arbetet behöver avvaktas.
            </seg>
            <seg n="d6765c61">
              Herr talman! Jag har inte gått in på frågan om till exempel arvsrätten
              för maka eller make och särkullbarn eller registrering av testamenten.
              Men jag vill ändå påtala att även de frågorna är väldigt viktiga.
            </seg>
            <seg n="44064e42">
              I det förstnämnda fallet kan vi jämföra oss med omvärlden. Där
              är Finland ett exempel. Frågan om registrering av testamenten
              är också viktig. Här pågår ett arbete inom EU där det i arvsförordningen
              redovisas att kommissionen har aviserat att frågan om registrering
              av testamenten kommer att bli föremål för ett senare förslag från
              kommissionen.
            </seg>
            <seg n="61ef81ae">
              Herr talman! Jag inledde med att påtala att lagstiftningen har
              historiska anor. Denna vecka firar vi också den internationella
              kvinnodagen den 8 mars. Samhället och rättsförhållanden mellan
              personer kommer att fortsätta att utvecklas. Därför ser vi fram
              mot ny lagstiftning när regeringen återkommer med förslag.
            </seg>
          </u>
          <note type="speaker" n="916d796e">
            Anf. 92 SOLVEIG ZANDER (C):
          </note>
          <u who="Q4990884" xml:id="i-a9d13be744693b8c-0" n="effa2504" next="i-0d40e49236512508-0">
            <seg n="9e1e66d4">
              Herr talman! I betänkandet tas väldigt många viktiga saker upp.
              Jag tänker hålla mig till att ta upp det som för mig och Centerpartiet
              är viktigt. Det är de frågor som vi har motionerat om i sammanhanget.
              Det är faderskap, barnbalken och arvsrätten för särkullbarn.
            </seg>
            <seg n="14ef1f9b">
              Jag tänker börja med det som för mig är viktigast och som jag
              själv har skrivit en motion om. Det är gode män och överförmyndarverksamheten.
              Det är en otroligt viktig verksamhet.
            </seg>
            <seg n="009e43c3">
              Det handlar om att ta hand om de allra svagaste i samhället som
              ofta åsidosätts. Det är ensamkommande flyktingbarn, gravt funktionshindrade
              och psykiskt sjuka. Det är personer som inte har några starka
              resurser. Det kan vi lugnt säga.
            </seg>
            <seg n="1719aac7">
              Det är kommunens lagstadgade kärnuppgift att tillgodose dessa
              människors behov och skydda dem. Det gör man via överförmyndarnämnderna.
              Nämnderna har i uppgift att rekrytera, utbilda och utöva tillsyn
              över gode män och förvaltare.
            </seg>
            <seg n="9467386a">
              Ändå vet vi, herr talman, att överförmyndarnämnderna tillhör
              strykklassen i kommunerna. Jag vill påtala att det inte bara handlar
              om att se till ekonomi, kontakter med myndigheter, att bevaka
              huvudmannens rättigheter och att tillgodose de behoven. Det handlar
              som så mycket mer.
            </seg>
            <seg n="591f8a5f">
              Ändå kan man säga att det är en ideell verksamhet. De får en
              så otroligt liten ersättning för det viktiga uppdrag de gör. Ersättningen
              bör i allra högsta grad höjas.
            </seg>
            <seg n="4998724d">
              Dessutom handlar det inte bara om bokslut och ekonomi. Det handlar
              om att också värna om dementa personer och personer som har psykiska
              sjukdomar och trauman. De ska ha en medmänsklig fingertoppskänsla,
              en kunskap i psykologi och hur man hanterar dessa människor. Till
              det behöver de fortbildning. Där brister också kommunerna.
            </seg>
            <seg n="79993cd0">
              Det har nu tillkommit nya uppgifter för de gode männen, vilket
              vi har hört om tidigare. Det är att ta hand om de ensamkommande
              flyktingbarnen. Vi vet alla att de har varit utsatta för både
              det ena och det andra. De har haft svåra separationer. De har
              varit på flykt. Vad de har varit med om vill vi knappt inte ens
              tala om. Det ska en gode man klara av.
            </seg>
            <seg n="6494957f">
              Den demokratiska grundbulten i samhället är att man ska kunna
              utkräva ansvar. Det är inte det lättaste om det är en tjänsteman
              i kommunen som får ta hand om de svåra besluten.
            </seg>
            <seg n="6fbfa553">
              En tjänsteman lyder inte under det demokratiska ansvarsutkrävandet.
              För att säkerställa rättssäkerheten och kvaliteten på överförmyndarverksamheten
              behöver man i allra högsta grad rätta till detta så att överförmyndarnämnder
              blir obligatoriska. En nämnd kan då vara föremål för ansvarsutkrävande.
              Det är en skyldighet i det demokratiska samhälle som vi lever
              i.
            </seg>
            <seg n="1b502b1c">
              Med dessa förändringsförslag för överförmyndarverksamheten är
              jag och Centerpartiet övertygade om att det skulle bli mycket
              mer rättssäkert för de personer som berörs.
            </seg>
            <seg n="90b565e7">
              Men, som sagt, det har aviserats ett nytt förslag, och jag tänker
              inte här och nu föreslå några förändringar förrän jag ser de förslagen.
              Så vi får säkert anledning att återkomma till det.
            </seg>
            <seg n="741b3092">
              Ett par centerpartister har också föreslagit att det ska införas
              en barnbalk, och det är fler som har påpekat det. Det är viktigt
              att barn ses för sin egen skull och inte bara som en produkt,
              en egendom för föräldrarna. Barn har rätt att vara egna individer
              och att deras behov tillgodoses.
            </seg>
            <seg n="f583962e">
              Arvsrätten har vi också talat om här tidigare, och det handlar
              om särkullbarn. Det finns makar som har levt länge och tagit lika
              stort ansvar för sina egna barn som för så kallade bonusbarn.
              Och varför gör vi i arvssammanhang skillnad på arvsrätten och
              reglerna för hur man får ut sitt arv för dessa barn?
            </seg>
            <seg n="e07b15f3">
              Det är ingen lätt uppgift. Den tål att tänka på, och vi ska även
              återkomma till det och se över de förhållandena längre fram.
            </seg>
            <seg n="9f5d8ba1">
              Slutligen har den föräldraledige Rickard Nordin, som är min partikamrat,
              påtalat detta med att fastställa faderskap. Som sambo kan man
              vara övertygad om vem som är den rätta föräldern, och när det
              inte finns någon tvekan om det då kan man undra: Vad är skillnaden
              på att vara gift och vara sambo?
            </seg>
            <seg n="87feff53">
              Det finns lagar som anger vad det finns för rättigheter som gift
              och som sambo. Frågan är: Hur ska vi kunna göra det rättvist i
              lagsammanhang? Ska det inte vara lika i all lagstiftning, även
              i den här? Men vi får återkomma till faderskapserkännandena och
              hur barnen ska få rätt till båda sina föräldrar innan de blir
              födda, för det handlar ju om det i det här sammanhanget.
            </seg>
            <seg n="e2c2e7fe">
              Herr talman! Med detta vill jag tillstyrka utskottets förslag
              i betänkandet och yrka avslag på samtliga motioner.
            </seg>
          </u>
          <note n="ec5306f4">
            Ajournering
          </note>
          <note n="6fa30dbb">
            Kammaren beslutade kl. 15.53 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q4990884" xml:id="i-0d40e49236512508-0" n="effa2504" prev="i-a9d13be744693b8c-0">
            <seg n="f48ee114">
              Återupptagna förhandlingar
            </seg>
          </u>
          <note n="9049442a">
            Förhandlingarna återupptogs kl. 16.00.
          </note>
          <note n="850d0ba8">
            15 § Beslut om ärenden som slutdebatterats den 27 februari
          </note>
          <note n="def40e17">
            Punkt 1
          </note>
          <note n="7f2f3db1">
            Punkt 2
          </note>
          <note n="48a4be4e">
            Övriga punkter
          </note>
          <note n="e9bea52c">
            Punkt 5
          </note>
          <note n="b2f5cf0e">
            Punkt 7
          </note>
          <note n="3f6c0a26">
            Punkt 8
          </note>
          <note n="c032bed4">
            Punkt 23
          </note>
          <note n="d9a4fd71">
            Punkt 28
          </note>
          <note n="ce0dc655">
            Punkt 29
          </note>
          <note n="48a4be4e">
            Övriga punkter
          </note>
          <note n="def40e17">
            Punkt 1
          </note>
          <note n="7f2f3db1">
            Punkt 2
          </note>
          <note n="792c230a">
            Punkt 3
          </note>
          <note n="58f6548c">
            16 § Beslut om ärenden som slutdebatterats vid dagens sammanträde
          </note>
          <note n="def40e17">
            Punkt 1
          </note>
          <note n="792c230a">
            Punkt 3
          </note>
          <note n="e9bea52c">
            Punkt 5
          </note>
          <note n="e393647c">
            Punkt 6
          </note>
          <note n="48a4be4e">
            Övriga punkter
          </note>
          <note n="aa19d796">
            Punkt 10
          </note>
          <note n="5cf61362">
            Punkt 11
          </note>
          <note n="72212515">
            Punkt 13
          </note>
          <note n="0bc37d8e">
            Punkt 15
          </note>
          <note n="48a4be4e">
            Övriga punkter
          </note>
          <note n="def40e17">
            Punkt 1
          </note>
          <note n="7f2f3db1">
            Punkt 2
          </note>
          <note n="792c230a">
            Punkt 3
          </note>
          <note n="11ab8bf1">
            Punkt 9
          </note>
          <note n="48a4be4e">
            Övriga punkter
          </note>
          <note n="cd4930e1">
            17 § (forts. från 14 §) Familjerätt (forts. CU19)
          </note>
          <note type="speaker" n="247c039a">
            Anf. 93 ROLAND UTBULT (KD):
          </note>
          <u who="Q6220743" xml:id="i-e9415c4591a0c78b-4" n="b80f8731">
            <seg n="1e816e2f">
              Herr talman! I dag diskuterar vi något som rör alla och envar,
              nämligen familjerätt. Jag yrkar bifall till civilutskottets förslag
              i betänkande CU19 och avslag på reservationerna.
            </seg>
            <seg n="391fe8c0">
              Jag åkte taxi häromdagen, och taxichauffören gav olika definitioner
              på de olika partierna. Det var lite spännande – en röst ur folket.
              Jag ska inte dra andra partiers definitioner, men han sade: Ni
              är ju familjepartiet. Jag tyckte faktiskt att det lät ganska trevligt
              att Kristdemokraterna är familjepartiet. Det kändes riktigt bra.
              Vi kristdemokrater ser ju familjen som grundpelare i samhällsbygget,
              och trygga familjer där barnen får växa upp i kärlek och harmoni
              utgör en god grund för att forma trygga vuxna människor. Därför
              har vi också valt barns och ungas uppväxtvillkor som fokusområde
              inför valen 2014.
            </seg>
            <seg n="f0cbe010">
              Vi hörde en del självrannsakan här tidigare, att det har varit
              för lite tal utifrån barnens perspektiv. Jag vet inte om jag håller
              med, men någon uttryckte att det har varit lite för lite barnperspektiv
              i utskottet.
            </seg>
            <seg n="e38eb41d">
              Vi försöker att alltid ha barnens bästa för ögonen i partiet.
              Alla politiska beslut ska analyseras utifrån vilka konsekvenser
              de får för familjer och nära relationer.
            </seg>
            <seg n="cb6174b2">
              Familjen är den grundläggande gemenskapen i samhället. Familjer
              fungerar som dynamiska små enheter, där människor utvecklas och
              mognar i kontinuerlig gemenskap med andra familjemedlemmar. Vi
              menar att människor i grunden mår bäst i små gemenskaper. I den
              lilla gemenskapen som en familj utgör får familjemedlemmarna möjlighet
              att möta kärlek, omtanke och förståelse men också ställas inför
              krav och lära sig att ta ansvar. Familjens särskilda ändamål och
              uppgift är att skapa goda uppväxtförhållanden för barnen. Föräldrarna
              har både lagliga och moraliska skyldigheter mot sina barn, samtidigt
              som barnen har motsvarande rättigheter gentemot sina föräldrar.
            </seg>
            <seg n="6c786e5e">
              Statens uppgift är att värna om dessa gemenskapers existens och
              betingelser så att deras inbördes skyldigheter och rättigheter
              kan förverkligas. Det offentliga har skyldighet att ingripa och
              skydda ett barn om inte dess rättigheter respekteras.
            </seg>
            <seg n="fb091bb9">
              Vi kristdemokrater vill skapa ett samhälle där barnen har så
              bra uppväxtvillkor som möjligt, och jag tror inte att vi är ensamma
              om det egentligen. Att värna om familjen och de små gemenskaperna
              är ett viktigt medel för detta. Samtidigt är det viktigt att markera
              att barn har rätt till en god uppväxt, oavsett vilken relation
              föräldrarna har eller om de biologiska föräldrarna saknas.
            </seg>
            <seg n="28109bd9">
              Vi menar att alla barn har rätt till en mamma och en pappa. Så
              långt det är möjligt ska barnet få möjlighet att växa upp tillsammans
              med både sin mamma och sin pappa. Det har vi hävdat i många debatter
              här, och vi fortsätter att hävda det.
            </seg>
            <seg n="34bbcae5">
              Ibland ser verkligheten dock inte ut så att barnet kommer att
              växa upp med båda sina biologiska föräldrar. Av olika anledningar
              skiljs barn från mamma eller pappa eller från båda. I de fallen
              är det viktigt att barnens rätt står fast och att lagen står på
              barnens sida.
            </seg>
            <seg n="618b3b9a">
              Herr talman! Jag vill ta upp frågan om assisterad befruktning
              för ensamstående och göra det utifrån barnens bästa.
            </seg>
            <seg n="fc5ad94d">
              Det är lätt att förstå varje människas längtan efter barn. Den
              är djupt rotad i mänskligheten. På samma sätt är det lätt att
              beröras av den sorg som det innebär för personer att inte kunna
              få barn, oavsett anledning. Detta är dock ett vuxenperspektiv,
              och det är väldigt lätt att man stannar där.
            </seg>
            <seg n="6bb4ae55">
              Jag vill citera socialministern tillika min partiledare Göran
              Hägglund: Alla barn har rätt till sina föräldrar. Jag tänker inte
              reducera papporna till något överflödigt i barns liv.
            </seg>
            <seg n="1ed73700">
              Vi bygger vår politik på FN:s barnkonvention. I artikel 7 står
              det: Barnet har rätt så långt det är möjligt att få veta vilka
              föräldrarna är och bli omvårdat av dem.
            </seg>
            <seg n="382d3fe5">
              I det här betänkandet kommer vi inte att ta ställning till sakfrågan
              eftersom den behandlas i utredningen som heter Utökade möjligheter
              till behandling av ofrivillig barnlöshet .
            </seg>
            <seg n="76b3a6a9">
              Många äktenskap och samboförhållanden spricker, och det är tråkigt.
              När föräldrar inte drar jämnt kan det gå så långt som till en
              vårdnadstvist. Det är något som har ökat ganska kraftigt på senare
              år, som flera talare har varit inne på. I dessa tvister står barnet
              där med sina frågor. Varje år berörs ca 50 000 barn i Sverige
              av föräldrars separation, och ca 7 000 av dem blir föremål för
              tvist mellan föräldrarna. En tvist om vårdnad, boende och umgänge
              innebär stora påfrestningar för ett barn, och såväl socialtjänst
              som domstol arbetar för att i första hand nå en samförståndslösning.
              Icke desto mindre är det fortfarande vanligt att vårdnadstvister
              löses i domstol, och socialnämnden har ett centralt uppdrag att
              utreda vad som är det bästa för barnet.
            </seg>
            <seg n="5cf09049">
              Det som jag upplever som en smärre revolution under 2000-talet
              är att barnets perspektiv lyfts upp mycket mer än tidigare, inte
              minst av den nuvarande regeringen och barn- och äldreminister
              Maria Larsson. Det diskuteras och även utreds nu vad som skulle
              hända om barnkonventionen blev till svensk lag. Mycket talar för
              att en starkare juridisk ställning för barnkonventionen skulle
              leda till mer uppmärksammande av barns rättigheter och till ett
              starkare skydd, så vi kristdemokrater vill inkorporera barnkonventionen
              i svensk lag.
            </seg>
          </u>
          <note type="speaker" n="00145951">
            Anf. 94 MARIANNE BERG (V) replik:
          </note>
          <u who="Q517921" xml:id="i-ffeed0c9ad5d4f03-1" n="f35f6b80">
            <seg n="e4ae2efd">
              Herr talman! I Roland Utbults anförande nämnde han familjen som
              en grundpelare, men som han vet finns det olika familjekonstellationer
              i samhället. En familj kan bestå av två kvinnor med barn och av
              två män med barn, alltså det som vi brukar kalla stjärnfamiljer,
              hbt-familjer. Då är min fråga: Innefattas även de i familjebegreppet
              i Kristdemokraternas politik?
            </seg>
            <seg n="d9f676ba">
              Det som du har stått och sagt kan ju inte gälla hela Alliansen,
              för många av dina kamrater i Alliansen står för en helt annan
              familjepolitik.
            </seg>
          </u>
          <note type="speaker" n="278934c3">
            Anf. 95 ROLAND UTBULT (KD) replik:
          </note>
          <u who="Q6220743" xml:id="i-e9415c4591a0c78b-5" n="b80f8731">
            <seg n="6b1a24cc">
              Herr talman! Jag tackar för frågan och vill svara ja på den.
              Det är inte bara den så kallade kärnfamiljen som jag kallar familj.
            </seg>
            <seg n="0ff50b6d">
              Jag skulle vilja närma mig det här väldigt ödmjukt och befriat
              från fördomar både från din sida och från min sida.
            </seg>
            <seg n="6513615d">
              Jag har respekt för de val som människor gör i livet. Familjebegreppet
              för mig är olika typer av familjer. Man gör sina olika val. Det
              har jag full respekt för, så mitt svar är ja på frågan som gäller
              familjebegreppet.
            </seg>
          </u>
          <note type="speaker" n="387743f4">
            Anf. 96 MARIANNE BERG (V) replik:
          </note>
          <u who="Q517921" xml:id="i-ffeed0c9ad5d4f03-2" n="f35f6b80">
            <seg n="d0ecb928">
              Herr talman! Roland Utbult säger att han vill närma sig frågan
              ödmjukt.
            </seg>
            <seg n="0b222588">
              Jag har inte en enda gång hört Roland Utbult nämna ordet familj
              då han även tagit med andra familjekonstellationer. Då är det
              att betrakta som att det bara är den biologiska kärnfamiljen som
              är gällande för Kristdemokraterna.
            </seg>
            <seg n="e1a9c9fa">
              Jag har en fråga till. Den gäller ändringen i namnlagen. Det
              är två partikamrater till dig som har motionerat om detta. De
              menar att Namnlagskommitténs förslag vad gäller namngemenskapen
              i en familj inte bör leda till något lagförslag. Enligt motionären
              finns det inte någon anledning att ändra den nu gällande.
            </seg>
            <seg n="d7867992">
              När det gäller namngemenskap vid giftermål säger dina partikamrater
              att det är rimligt att utgå från att när man ingår äktenskap vill
              man fördjupa sin gemenskap och bära samma efternamn, det vill
              säga mannens. Det är en motion av Tuve Skånberg och Annelie Enochson.
            </seg>
            <seg n="8b308ed8">
              Är det något som hela ditt parti står bakom? I en demokrati som
              vår där Namnlagskommittén lägger fram förslag om att vi ska få
              välja våra egna och även barnens efternamn säger ni: Stopp och
              belägg! Vi går inte vidare.
            </seg>
            <seg n="d6f5bde7">
              Står du och hela Kristdemokraterna bakom det? Eller är det bara
              dessa två partikamrater?
            </seg>
          </u>
          <note type="speaker" n="0b300077">
            Anf. 97 ROLAND UTBULT (KD) replik:
          </note>
          <u who="Q6220743" xml:id="i-e9415c4591a0c78b-6" n="b80f8731">
            <seg n="32760ab6">
              Herr talman! När det gäller familjen talar jag mig varm för den
              traditionella familjen med en pappa, en mamma och barn, den så
              kallade kärnfamiljen. Jag tror på pappans roll i familjen; den
              är viktig. Men jag ser att det finns en dragning åt att koppla
              bort pappan i fråga om ansvar.
            </seg>
            <seg n="01d6217a">
              Jag respekterar de val man gör när man skapar familj, men jag
              kommer att fortsätta tala mig varm för kärnfamiljen. Jag tror
              som sagt att pappans roll är viktig.
            </seg>
            <seg n="987ffe55">
              Det var kanske därför som taxichauffören kallade oss för familjepartiet.
              Han hade väl en föreställning om familjen. Den som vill arbeta
              för andra konstellationer har naturligtvis full frihet att argumentera
              för det.
            </seg>
            <seg n="c2b36fc6">
              När det gäller namnlagen får jag nog lämna som svar att den parlamentariska
              utredningen måste få verka. Jag har inget annat svar i den frågan
              just nu.
            </seg>
          </u>
          <note type="speaker" n="72be5e85">
            Anf. 98 BINO DRUMMOND (M):
          </note>
          <u who="Q5624774" xml:id="i-ba9160ec38a66186-0" n="8b4346e2">
            <seg n="5900edb2">
              Herr talman! Som Thomas Finnborg sade före voteringen har vi
              delat upp ansvaret för familjerätten inom Moderaterna. Jag har
              ansvar för frågor som gäller bland annat gode män, förvaltare
              och överförmyndare.
            </seg>
            <seg n="8f7c598c">
              Det är några motioner i dagens betänkande som hamnar inom detta
              område. Har man läst betänkandet kan man se att en proposition
              är aviserad till april för behandling före sommaren. Det är viktigt
              att komma ihåg.
            </seg>
            <seg n="c626b885">
              Propositionen kommer att behandla en hel del av de förslag som
              finns i motionerna. Jag antar att vi därför kommer att ha anledning
              att återkomma till denna debatt senare i år. Jag vill trots det
              lyfta fram några områden som är särskilt viktiga att ha i beaktande
              när vi talar om gode män och förvaltare och hur vi ska få ett
              system som fungerar bra. Det gäller att garantera rättssäkerhet
              och hög kvalitet för dem i samhället som kanske behöver det allra
              mest.
            </seg>
            <seg n="b4f018e8">
              Det viktigaste vi har att se till är att de som behöver hjälp
              och stöd med insatser från gode män eller förvaltare också får
              det. Oavsett om äldre behöver hjälp att betala räkningar eller
              om ensamkommande barn behöver hjälp att bevaka sina intressen
              gentemot Migrationsverket måste utgångspunkten alltid vara att
              man får rätt stöd i rätt tid av rätt person och att man ska känna
              sig trygg i att man får det. Det är såklart också den utgångspunkt
              regeringen har.
            </seg>
            <seg n="30a32cce">
              För att systemet ska fungera och få acceptans är det viktigt
              att rättssäkerheten är hög. Det gäller att det finns bra och effektiv
              tillsyn över såväl gode män och förvaltare som överförmyndare.
              För att förbättra möjligheterna koncentrerade regeringen för några
              år sedan tillsynsansvaret till sju länsstyrelser. Det var en bra
              reform som möjliggör en bättre och mer effektiv tillsyn. I stället
              för att sprida ut det över samtliga länsstyrelser kan man få en
              koncentration och specialisering på de länsstyrelser som har ansvaret.
            </seg>
            <seg n="0d657de6">
              Det är dock viktigt att komma ihåg att tillsynen måste följas
              upp, och detta har justitieministern givit uttryck för i bland
              annat de debatter som har varit tidigare och i debattartiklar.
              Det här är en av de frågor som regeringen prioriterar och tänker
              komma med förslag på.
            </seg>
            <seg n="caf344bb">
              En annan grundläggande förutsättning är att vi kan rekrytera
              gode män och förvaltare att utföra dessa uppdrag. I och med att
              karaktären på de olika uppdragen skiljer sig så mycket åt kan
              vi inte ställa några enkla krav på viss typ av utbildning eller
              erfarenhet. I stället måste det vara upp till varje överförmyndare
              att bidra med utbildningsinsatser så att vi kan få gode män och
              förvaltare som har rätt kompetens för varje enskilt ärende. Det
              gäller också att i lämplighetskriterierna hitta en bättre matchning
              vad gäller gode män och förvaltare gentemot huvudmän. Detta ser
              man över och kommer att återkomma med.
            </seg>
            <seg n="f626681f">
              Herr talman! Låt mig poängtera vikten av att vi börjar samla
              in relevant statistik. På detta område saknas ganska mycket statistik
              trots att den borde vara grundläggande för att vi över huvud taget
              ska kunna veta vad vi diskuterar och vilka eventuella brister
              som finns i systemet. Denna punkt är framträdande i den utredning
              som har gjorts på området. Här kommer det också komma förslag
              på hur man bättre kan samla in, ta till vara och behandla nationell
              statistik för att få en helhetsbild så att vi vet vad vi har att
              arbeta med.
            </seg>
            <seg n="9ad09d9c">
              Det är med mer utbildning, bättre och tidigare uppföljning och
              relevant statistik som vi kan ge överförmyndare och gode män bättre
              förutsättningar att göra ett ännu bättre jobb och stärka rättssäkerheten
              för dem i samhället som kanske behöver det allra mest.
            </seg>
            <seg n="c9a32616">
              Detta är några av de områden som regeringen håller på att se
              över. Vi får återkomma med vidare debatt när det kommer skarpa
              förslag.
            </seg>
          </u>
          <note n="cd064ee3">
            Överläggningen var härmed avslutad.
          </note>
          <note n="17d1e5b6">
            18 § It-politiska frågor
          </note>
          <note type="speaker" n="ea2f1217">
            Anf. 99 MONICA GREEN (S):
          </note>
          <u who="Q3358763" xml:id="i-08fa7ec80b18c3a9-0" n="afbffe5a" next="i-2245f8ab7ebeef9b-0">
            <seg n="41b23cdf">
              Herr talman! Nu ska vi tala it-politik. Det handlar om framtid,
              miljö och tillväxt. Det handlar om möjligheten att bo kvar i sin
              hembygd och att utvecklas i hela landet. Det handlar om att bli
              ett modernt land som har möjlighet att utveckla välfärdstjänster.
              Det handlar också om hur barn ska få tillgång till it, kommunikation
              och bra utrustning i skolan. På i stort sett alla områden kommer
              it in.
            </seg>
            <seg n="e800d123">
              Sverige är och har varit en framgångsrik it-nation, men tyvärr
              halkar vi efter i den internationella rankningen. Vi ligger fortfarande
              bra till, vilket vi ska vara glada över, men andra länder kommer
              i kapp. Numera har it-företagen svårt att rekrytera. Jobb försvinner
              från Sverige. Den moderatledda regeringen skär ned på högskolan
              och prioriterar skattesänkningar. Den utvecklingen måste vi vända.
            </seg>
            <seg n="6f81107e">
              Regeringen har antagit en digital agenda för Sverige. Den agendan
              är en papperstiger som måste ersättas med en nationell it-strategi
              för it-politiken som omfattar alla områden, med mätbara mål och
              delmål och uppdrag till ansvariga myndigheter.
            </seg>
            <seg n="28ef3b9c">
              Som jag sade inledningsvis är it såväl jobb, tillväxt och regionalpolitik
              som välfärd, kultur och utbildning. Det saknas fortfarande en
              struktur för it i skolan. Det hade vi en diskussion om här i går.
              Det saknas också en struktur inom den högre utbildningen trots
              att behovet är känt.
            </seg>
            <seg n="19270593">
              Vi har dessutom det som vi brukar prata mest om i trafikutskottet,
              nämligen bredband och it-infrastruktur, som behöver byggas ut
              och förbättras i hela landet. Vi menar att alla ska ha tillgång
              till höga hastigheter, mobiltelefoni och mobilt bredband där man
              bor, jobbar, färdas och tillbringar större delen av sin fritid.
            </seg>
          </u>
          <note n="36638148">
            Herr talman! Jag yrkar bifall till reservation 3.
          </note>
          <u who="Q3358763" xml:id="i-2245f8ab7ebeef9b-0" n="afbffe5a" prev="i-08fa7ec80b18c3a9-0">
            <seg n="3a46f9a0">
              Innan jag förklarar våra reservationer och hur bra de är vill
              jag konstatera att staten har en viktig roll när det gäller att
              ta ansvar för sina egna befintliga fiberoptiska nät. Vi förutsätter
              att staten tar ett ansvar och samordnar, samutnyttjar och samkör
              de egna näten så effektivt som möjligt.
            </seg>
            <seg n="2f30a5a6">
              Herr talman! Vi vill sluta den digitala klyftan. Trots att vi
              fortfarande är att betrakta som en it-nation i världsklass och
              86 procent av befolkningen använder internet mer eller mindre
              regelbundet har vi många som står utanför.
            </seg>
            <seg n="cdc9daa3">
              Enligt rapporten Svenskarna och internet 2013 från Stiftelsen
              för Internetinfrastruktur, Punkt SE, är det 1,1 miljoner svenskar
              över tolv år som aldrig eller mycket sällan använder internet.
              Så kan vi inte ha det.
            </seg>
            <seg n="65e020e5">
              Väldigt mycket av informationen är digital nu. De kommunala tjänsterna
              är digitala liksom myndigheter som Skatteverket, Försäkringskassan
              och så vidare. Väldigt många tjänster i den privata sektorn är
              också digitala numera, för att inte tala om banktjänster. Det
              underlättar för människor när de tar steget in i it-samhället.
            </seg>
            <seg n="f5fb0b8c">
              Alltför många står dock utanför. Det vill vi ändra på. Vi vill
              att alla ska känna sig trygga och ha möjlighet att klara av de
              digitala tjänsterna, för det underlättar.
            </seg>
            <seg n="fa03bf50">
              Herr talman! Vi måste se till att vi har goda kommunikationer
              i hela landet, och då pratar jag om elektroniska kommunikationer.
              Vi måste se till att de erbjuds och finns åtkomliga för alla.
              I stora delar av vårt land saknas tyvärr kommersiella förutsättningar
              för investeringar. Det kan handla om basstationer för mobiltelefoni,
              utbyggnad av bredband och så vidare. Där måste staten kunna ta
              ett ansvar, men man måste också ställa krav på den privata marknaden
              att ta sitt ansvar.
            </seg>
            <seg n="37257969">
              Tillgång till elektroniska kommunikationer genom en väl utbyggd
              infrastruktur är en avgörande förutsättning för att de mindre
              gynnade delarna av landet ska kunna utvecklas. Därför är det viktigt
              med höga hastigheter även i våra glesbygdsregioner. Då får man
              nytta av informationstekniken på ett helt annat sätt. Man kan
              överbrygga de geografiska klyftorna och se till att människor
              i glest befolkade orter kan ha samma möjligheter som människor
              i tätorter.
            </seg>
            <seg n="973c4e6a">
              Ett exempel på hur man kan underlätta detta är krav på effektivare
              samordning mellan aktörer som arbetar med bredbands- och fiberutbyggnad.
            </seg>
            <seg n="e57ce0ef">
              Regeringen har satt upp målet att 90 procent av alla hushåll
              och fasta verksamhetsställen ska ha tillgång till 100 megabit
              senast 2020. Vi tycker att det målet är alldeles för lågt. Det
              exkluderar en stor del av befolkningen. Det duger faktiskt inte
              att lämna 10 procent av befolkningen bakom sig.
            </seg>
            <seg n="291a2f4b">
              Alla hushåll och fasta verksamhetsställen ska ha tillgång till
              bredband med snabb överföring av stora mängder senast år 2020.
              Det är vår uppfattning. Vi får se till att det blir samordning
              så att detta kan bli möjligt.
            </seg>
            <seg n="03eb5514">
              Ett exempel är att man samförlägger kanalisationer för fiberkabel.
              Det finns andra exempel där man kan tvinga operatörerna att samordna
              sig bättre. Vi behöver en statlig satsning. Dessutom skulle regeringen
              kunna ställa högre krav på telefonoperatörerna så att de tar ett
              större ansvar i de olönsamma delarna.
            </seg>
            <seg n="86bc4fd2">
              När jag ändå är inne på mobiltelefoni tycker vi att det ska finnas
              konsumentinformation även hos de telekomföretag som säljer mobiltelefonerna
              för att man ska kunna veta vilka som har bra täckning, bra sändningsmöjligheter
              och så vidare. Något sådant krav finns inte i dag.
            </seg>
            <seg n="83fa748a">
              Vi blir alltmer rörliga och förväntas kunna arbeta var vi än
              befinner oss. Därför behövs tillgång till internet i hela landet.
              Allt större mängder data skickas genom mobilnätet, och det belastar
              nu en infrastruktur som tidigare var dimensionerad för samtalstrafik.
              Därför är det viktigt med den 4G-satsning som nu görs och som
              kommer att göras i hela landet. Vi förutsätter att det blir i
              hela landet.
            </seg>
            <seg n="43c37749">
              Vi kan i framtiden räkna med att det behövs ännu större kapacitet.
              Vi kan därför inte nöja oss och slå oss till ro vid något tillfälle.
            </seg>
            <seg n="c97bcac7">
              Herr talman! Jag vill nämna kort nämna det teknikskifte vi har
              gått igenom. Alla har dock inte gjort det. Bland andra Telia Sonera
              har monterat ned det fasta telenätet, vilket – trots att det inte
              skulle göra det – har drabbat många människor. De kunde inte använda
              sig av telefonin för sina trygghetslarm.
            </seg>
            <seg n="6795994a">
              Senast i går hörde vi talas om en by som stod utan fast telefoni
              i flera dagar. Så kan vi inte ha det. Vi måste se till att Post-
              och telestyrelsen ställer tydliga krav på operatörerna. Om man
              ska ha ett teknikskifte och byta ut telefoner måste den nya tekniken
              fungera innan man tar ned den gamla.
            </seg>
            <seg n="cb6caa86">
              Vi har skrivit om nätneutralitet, om robusta och tillförlitliga
              kommunikationer och om hur viktigt det är att it används i det
              miljöanpassade samhället. Vi har mycket att vinna inom klimat-
              och miljöområdet när det gäller it. Vi skulle kunna vara betydligt
              mer effektiva och få ned antalet resor om vi använde oss av digital
              teknik.
            </seg>
            <seg n="6739cda0">
              Herr talman! Vi har mycket att jobba med framöver. Vi behöver
              en tuff it-politik för framtiden. Jag yrkar bifall till reservation
              3.
            </seg>
          </u>
          <note n="bf83793b">
            I detta anförande instämde Leif Pettersson (S).
          </note>
          <note type="speaker" n="36b20ab4">
            Anf. 100 GUNNAR HEDBERG (M):
          </note>
          <u who="unknown" xml:id="i-ba9160ec38a66186-1" n="04454cb5">
            <seg n="1ac594f2">
              Herr talman! Inget samhällsområde är inne i en sådan kolossalt
              snabb utveckling som den vi diskuterar i dag.
            </seg>
            <seg n="a327b0fe">
              På ett par årtionden har it, telekomsystem och produkter förbättrat
              och förändrat förutsättningarna för mycket i våra liv. Det gäller
              jobben, miljön, forskning och utveckling och våra ungas utveckling
              och utbildning.
            </seg>
            <seg n="fdd92a03">
              Fantastiska mängder data överförs varje sekund, och det mesta
              är tillgängligt hela tiden. Ibland känns det som att en fartblindhet
              kan drabba inte minst debatten i dessa frågor. Allt ska ha skett
              genast och helst i går.
            </seg>
            <seg n="f6cda607">
              För bara några veckor sedan hölls en omfattande debatt här i
              kammaren om olika mobiltäckningsfrågor. Jag avser därför inte
              att ta upp de aspekterna, utan det är Riksrevisionens rapport
              och regeringens skrivelse som är den viktiga utgångspunkten för
              den här debatten.
            </seg>
            <seg n="da441131">
              Staten har flera viktiga roller. Det mesta gör nog marknaden.
              Men staten har flera viktiga roller. Riksrevisionen lyfter fram
              att regeringen bör initiera en översyn av det statliga innehavet
              av digital infrastruktur, för att få en helhetsbild av ägandet
              och den betydelse som ägandet kan ha för marknaden. Med det underlaget
              bör regeringen ta ställning till hur det statliga innehavet kan
              utnyttjas som en strategisk resurs för att nå uppställda mål.
              Det är en viktig synpunkt från Riksrevisionen, eftersom staten
              via framför allt Trafikverket, Vattenfall, Svenska kraftnät och
              Teracom har en omfattande digital infrastruktur.
            </seg>
            <seg n="e6d6042d">
              Regeringen har sedan höstens budgetproposition också meddelat
              att den kommer att tillsätta en sådan utredning som Riksrevisionen
              lyfter fram. Den blir väldigt viktig. Om alla dessa statliga aktörer
              kan få sina nät att samordnas kan både den offentliga och den
              privata verksamheten få bättre effektivitet för sina verksamheter
              och för medborgarna.
            </seg>
            <seg n="6cf9f2fb">
              De fyra oppositionspartierna har slagit sig samman om ett tillkännagivande
              till regeringen vad avser it och miljön. Innehållet i detta tillkännagivande
              är bland annat att det kan göras mer för att utnyttja informationsteknologin
              i syfte att minska vår miljöpåverkan. Bland de åtgärder som nämns
              är att staten ska vara ett föredöme för näringsliv och medborgare.
              Med bra bredband ska fler resfria möten kunna hållas, och man
              ska kunna arbeta hemifrån. Mål ska finnas för hur it kan nyttjas
              för att minska koldioxidutsläppen och stödja miljö- och klimatarbetet.
            </seg>
            <seg n="0e0d489f">
              Från alliansens sida instämmer vi i mycket av förslagen om it
              och miljö. Vi har i huvudsak en bra miljölagstiftning som fördelar
              ansvaret i samhället – vilka som ska minska miljöbelastningen
              och vilka som ta vara på det som ska tas omhand på ett miljöriktigt
              sätt. Regeringen har också en hög ambition om att it ska användas
              för att minska miljöpåverkan. Inte minst gäller det den statliga
              sektorn. Regeringens ambition är att statlig förvaltning ska tjäna
              som ett föredöme, något som vi väl alla självklart instämmer i.
            </seg>
            <seg n="57be3b67">
              För att nå uppsatta mål tillämpas en särskild agenda: IT för
              en grönare förvaltning . Det är ett av de många styrmedel som
              regering och riksdag har satt upp. Uppföljningen sker genom en
              miljörapportering enligt miljöledningsförordningen. Enligt Naturvårdsverkets
              sammanställning över miljöledningsarbetet framgår att 98 procent
              svarade att it används i energisparande syfte och att tjänsteresor
              ersätts med video- och telefonkonferenser.
            </seg>
            <seg n="98a30a1b">
              Runt om i samhället ser man hur den synen slår igenom. Transportområdet
              är ett viktigt område där intelligenta transportsystem bidrar.
              Ett särskilt råd finns för att driva på för att nå de mål som
              regeringen har formulerat.
            </seg>
            <seg n="25fab91e">
              Riksdagen har till och med fattat beslut om en lag om intelligenta
              transportsystem. Många av dessa insatser leder till att datamängderna
              ökar kraftigt. Glädjande nog ligger Sverige fortfarande, enligt
              bland annat Bredbandsforum och PTS, i den absoluta internationella
              toppen när det gäller bredband, vilket underlättar omställningen
              mot ett klimat- och miljövänligare samhälle.
            </seg>
            <seg n="66d68dc8">
              Producentansvaret, det vill säga att den som tar fram en produkt
              också ska ta vara på avfallet, är en viktig princip som måste
              tillämpas med stor konsekvens. Det leder till att mängderna avfall
              minskar och att det som tas om hand tas om hand på ett bättre
              sätt.
            </seg>
            <seg n="f35391e2">
              Det är väldigt tydligt, utifrån det jag har anfört, att det föreslagna
              tillkännagivandet från den samlade oppositionen är att slå in
              öppna dörrar.
            </seg>
            <seg n="31775f0e">
              Herr talman! Jag vill yrka bifall till utskottets förslag med
              undantag för det som omfattas av avsnittet It och miljön .
            </seg>
          </u>
          <note type="speaker" n="6688542c">
            Anf. 101 MONICA GREEN (S) replik:
          </note>
          <u who="Q3358763" xml:id="i-2daa4748a3384c1d-0" n="afbffe5a">
            <seg n="8d9e99e8">
              Herr talman! Jag förstår att ni moderater är nöjda med sakernas
              tillstånd och inte vill förändra mer när det gäller miljöpolitiken
              – men det vill vi. Vi vill utnyttja de möjligheter som finns med
              digital teknik, se till att vi minskar resandet, se till att vi
              har digitala möten, se till att vi har möjligheter att justera
              värmen i våra hus digitalt mer än vad som görs i dag och se till
              att den offentliga sektorn drar nytta av den digitala tekniken.
            </seg>
            <seg n="dcf589a4">
              Det förvånar mig att de borgerliga partierna är emot och reserverar
              sig i den frågan. Ni säger att vi slår in öppna dörrar. Vad menar
              ni med det? Vi har inte slagit in några dörrar, utan vi vill flytta
              fram positionerna. Vi vill till exempel att Sverige återigen ska
              bli drivande när det gäller miljöfrågorna inom EU. I betänkandet,
              i majoritetstexten, skriver vi att vi skulle kunna driva på inom
              EU, så att EU flyttar fram positionerna när det gäller den digitala
              tekniken.
            </seg>
            <seg n="6f96a0cd">
              Vad menar ni med att vi slår in öppna dörrar?
            </seg>
          </u>
          <note type="speaker" n="d4b7e04d">
            Anf. 102 GUNNAR HEDBERG (M) replik:
          </note>
          <u who="unknown" xml:id="i-ba9160ec38a66186-2" n="04454cb5">
            <seg n="a40f4628">
              Herr talman! Med det arbete som jag redovisade tycker jag att
              jag på punkt efter punkt visade att det pågår ett offensivt och
              engagerat arbete. Det ligger i en oppositions privilegium att
              få säga: För lite, för sent, det händer inget. Men det kan bli
              lite tjatigt.
            </seg>
            <seg n="449d4487">
              Det händer ju kolossalt mycket, och väldigt mycket händer på
              marknaden. Det var en stor telekomkonferens i Barcelona för bara
              någon vecka sedan. Där visade bland annat Ericsson upp att man
              kan använda lyktstolpar som basstationer. Det är klart att det
              kommer att underlätta utbyggnaden även på glesbygden, när man
              kan komma ned i så enkla basstationer att man inte behöver komma
              in i stadsmiljöer och andra känsliga miljöer för att på så sätt
              komma vidare i att bygga ut alla it-system.
            </seg>
            <seg n="d8bd5812">
              Det händer fantastiskt mycket, och regeringen är pådrivande.
              Det utskottet skriver är mycket övertygande i alla de punkter
              som Monica Green lyfte upp i sitt anförande.
            </seg>
            <seg n="cd475df5">
              Det som också har lanserats som en nyhet som kommer att driva
              på utvecklingen ytterligare är att Telia har lyft fram en varierad
              prissättning: ju mer man använder, ju mer betalar man. I dag är
              det i de flesta system en fri nyttighet för dem som använder systemet
              allra mest, när man väl har tecknat sitt abonnemang. Kan vi få
              fram att ju mer man använder, ju mer betalar man, då kommer vi
              också att få en ännu snabbare utbyggnad, och den svenska överlägsenheten
              internationellt kan bestå.
            </seg>
          </u>
          <note type="speaker" n="13efb400">
            Anf. 103 MONICA GREEN (S) replik:
          </note>
          <u who="Q3358763" xml:id="i-2daa4748a3384c1d-1" n="afbffe5a">
            <seg n="1804e5ab">
              Herr talman! Det är tyvärr så att många andra länder har kommit
              i kapp Sverige. Vi var världens bästa it-nation i slutet av 1990-talet
              och i början av 2000-talet. Det var bra, och vi har legat kvar
              i topp väldigt länge.
            </seg>
            <seg n="e239271a">
              Det är väl jättebra att andra länder kommer i kapp. Men man kan
              inte leva på gamla meriter. Man kan inte leva på de satsningar
              som vi socialdemokrater gjorde, utan man måste hela tiden satsa
              vidare. Moderaterna säger: Marknaden, marknaden, marknaden. Men
              man kan inte vara förblindad av det.
            </seg>
            <seg n="871812d0">
              Jag tycker att vi ska utnyttja marknaden så mycket som möjligt.
              Men det får inte vara marknaden som styr. Vi ska utnyttja marknaden
              till dess fulla potential, men vi politiker ska kunna dra upp
              riktlinjer och tala om vad vi vill och inte luta oss tillbaka
              och säga: Jaha, nu har marknaden sagt så, då går det nog att göra.
              Vi ska ligga i framkant. Det är vi som ska sätta upp målen och
              ambitionerna.
            </seg>
            <seg n="bef03196">
              Varför vänder ni 10 procent av befolkningen ryggen? Varför är
              ni nöjda med att det bara är 90 procent av befolkningen som ska
              ha höga hastigheter i bredbandsnäten? Jag tycker att det är oförskämt
              mot människor i glesbygden och på landsbygden att från den borgerliga
              regeringen få höra: Det räcker nu, vi behöver inte bygga, antagligen
              bygger marknaden. Vi vet ju att marknaden bygger där det är lönsamt,
              om man inte ställer motkrav. Vi är besvikna på den borgerliga
              regeringen.
            </seg>
            <seg n="5f92ecc4">
              Om ni nu tycker att vi från oppositionen är så tjatiga när vi
              vill driva på: Vi vill vara tjatiga. Det är vår skyldighet att
              flytta fram positionerna. Om man inte vill regera ett land kan
              man stå tillbaka.
            </seg>
          </u>
          <note type="speaker" n="fa61f1f0">
            Anf. 104 GUNNAR HEDBERG (M) replik:
          </note>
          <u who="unknown" xml:id="i-ba9160ec38a66186-3" n="04454cb5">
            <seg n="b1499561">
              Herr talman! Vi socialdemokrater – ja, ni har gjort en hel del.
              Låt mig bara påminna om att internet är en fluga. Det var inget
              som stimulerade utvecklingen att en socialdemokratisk kommunikationsminister
              sade det.
            </seg>
            <seg n="1105761c">
              Nu kan jag inte ställa frågan till Monica Green, men jag kan
              i alla fall göra ett konstaterande. Om all den här utvecklingen
              på it- och mobilområdet och så vidare hade handlagts av statliga
              verk runt om i världen och om marknaden inte hade fått göra sin
              insats, vad tror ni då hade hänt? Jo, vi hade förstås suttit kvar
              vid våra gamla ångtelefoner.
            </seg>
            <seg n="ddcce51d">
              Jag tror att Monica Green försöker överdriva den här motsättningen.
              Utskottsbetänkandet visar att vi i huvudsak drar åt samma håll,
              även om ni har anledning att försöka markera att det är ni som
              driver på. Men jag tror att historien kommer att visa att det
              som regeringen har satt som mål, som drivs fram av olika digitala
              agendor och av arbetsgrupperna, råden, som regeringen har initierat
              för att bygga ut, också kommer att visa sig vara den framgångsfaktor
              som Sverige behöver.
            </seg>
          </u>
          <note type="speaker" n="37f48f38">
            Anf. 105 ANNIKA LILLEMETS (MP):
          </note>
          <u who="Q4962191" xml:id="i-956b60dd8a8bf282-0" n="5ac74de7">
            <seg n="fb13a406">
              Herr talman! Det finns mycket att säga om it-politik. Vi har
              många förslag, som framgår av betänkandet, men jag vill i dag
              fokusera på de statliga fibernäten. De är byggda och betalda med
              statliga anslag och bör självklart betraktas som en gemensam tillgång
              som behövs för att uppfylla flera samhällsbehov.
            </seg>
            <seg n="e30d66c7">
              De statliga näten kan och bör utnyttjas bättre. De behövs för
              att bygga ut bredband så att det blir god täckning över hela landet
              och för att öka robustheten i det svenska data- och telekommunikationsnätet.
              Det krävs ett samlat grepp för att se till att de kommer till
              bästa nytta för samhället.
            </seg>
            <seg n="bbd64fec">
              Att inte ta ansvar för synergier i de statliga fibernäten vore
              en politisk dumhet, och en sådan ansvarslöshet bör självklart
              inte förekomma i ett modernt samhälle och en väl fungerande demokrati.
            </seg>
            <seg n="1475dd91">
              Därför är det bra att regeringen – äntligen – i sin budgetproposition
              lovar en utredning om samordning av statens verksamheter på bredbandsområdet.
            </seg>
            <seg n="17f361c9">
              Redan 2010 föreslog en statlig offentlig utredning om Trafikverket
              ICT att statens fiberinfrastruktur skulle samlas i en organisation
              vars kärnverksamhet skulle vara att marknadsföra, förvalta och
              utveckla den.
            </seg>
            <seg n="f45ab856">
              Jag hade förstås hoppats att regeringens utlovade utredning om
              samordning nu skulle ha kommit i gång, men att döma av vad Gunnar
              Hedberg sade har det ännu inte hänt. Förhoppningsvis kommer Göran
              Lindell, som ska tala senare och representerar ett regeringsparti,
              att beröra frågan. Hur går det? När kommer utredningen i gång?
              Vi har ingen tid att förlora.
            </seg>
            <seg n="aa162256">
              Herr talman! En viktig aspekt av it-politiken som måste uppmärksammas
              mer är statens ansvar för ett robust digitalt samhälle. Vårt moderna
              samhälle är nämligen helt beroende av data- och telekommunikation
              och blir därmed alltmer sårbart.
            </seg>
            <seg n="6c9d4d21">
              I takt med den snabba tekniska utvecklingen följer nya hotbilder.
              Samhällets finansiella system bygger på att tele- och datakommunikation
              fungerar som den ska. Affärer görs upp, pengar flyttas och viktig
              finansiell information överförs mellan banker, företag och privatpersoner
              under dygnets alla 24 timmar, året runt. Några andra samhällsfunktioner
              som är känsliga för störningar på grund av it-attacker är vattenförsörjning
              och mobiltelefonisystem.
            </seg>
            <seg n="058fa33d">
              Ur ett övergripande samhällsperspektiv måste stabiliteten värnas
              hos en mängd samhällsfunktioner som är beroende av fungerande
              it-stöd. Myndigheter och andra aktörer måste kunna kommunicera
              på ett säkert sätt sinsemellan, även i krislägen. Att säkra tillgång
              till en robust infrastruktur för it- och telekommunikation är
              en viktig säkerhetspolitisk fråga. De digitala hoten representerar
              allvarliga ekonomiska och säkerhetsmässiga utmaningar för samhället.
              Det behövs därför en mer offensiv politik för att värna robusthet
              och tillförlitliga kommunikationer på det digitala området, och
              det kan inte vänta.
            </seg>
            <seg n="516b4331">
              Myndigheten för samhällsskydd och beredskap framhöll redan i
              mars 2010 i sin utredning Tillgänglig och skyddad kommunikationsinfrastruktur
              för offentlig sektor att särskild hänsyn måste tas till ett antal
              myndigheter med särskilt kritiska uppgifter:
            </seg>
            <seg n="b49f763c">
              För ett begränsat antal myndigheter med särskilda behov av kontrollerbara
              kommunikationer kommer det också att behövas tillgång till en
              statlig kontrollerbar kommunikationsinfrastruktur. För detta specifika
              behov kommer det att behövas en funktion för förvaltning och drift.
            </seg>
            <seg n="17196a6f">
              Man framhöll också: Om den offentliga sektorn inte agerar gemensamt
              finns det en uppenbar risk för att nuvarande fragmenterade arbetssättet
              cementeras. Resultatet kan bli småskaliga divergerande lösningar
              som inte stödjer varandra och som istället blir kostnadsdrivande.
            </seg>
            <seg n="140e1c27">
              Här skulle ett statligt bolag eller en annan lämplig statligt
              ägd organisation ha ännu en viktig funktion utöver att bidra till
              bredbandsutbyggnaden. Går det att säkra viktiga samhällsfunktioner
              utan en statligt ägd, opererad, styrd och prioriterad infrastruktur
              för kommunikation? Vågar regeringen verkligen förlita sig på att
              privata aktörer tar samhällsansvar och gör de investeringar som
              krävs? Och hur ska regeringen kunna ta ansvar för en krishantering
              om den avhänder sig kontrollen över data- och telekommunikation
              till privata aktörer när det kan innebära kostnad i stället för
              omedelbar vinst, som ju är deras mål?
            </seg>
            <seg n="833b7f23">
              Herr talman! Med tydliga direktiv att skapa och upprätthålla
              en balanserad konkurrens med den statligt ägda och kontrollerade
              infrastrukturen skulle ett sådant statligt bolag eller liknande
              statlig organisation kunna bidra till att skapa samhällsnytta
              och operatörsneutral konkurrens i den digitala infrastrukturen.
              Det skulle alltså förbättra marknaden.
            </seg>
            <seg n="bde540c3">
              Detta är angeläget, eftersom vi ser en utveckling i dag där två
              stora aktörer med tydligt vinstintresse försöker skapa sig en
              position genom att köpa upp stadsnät och teckna avtal om ensamrätt
              att förlägga fiberinfrastruktur till kommunerna. Det blir med
              andra ord privata monopol. Det här var ett exempel.
            </seg>
            <seg n="c8c61470">
              Inrättandet av ett offentligt ägt bolag som hanterar de statliga
              fibernäten skapar även positiva effekter genom att det investeras
              mer medel i fiberinfrastrukturen, vilket är nödvändigt för att
              hålla den i skick på lång sikt och följa med kapacitetsbehoven.
            </seg>
            <seg n="4e0e010f">
              Detta är viktigare än någonsin i och med att marknaden förändras
              genom att stadsnäten som har garanterat en utveckling mot öppna
              nät i allt högre grad hamnar i bolag med rena vinstintressen eller
              riskerar att slås ut. Tidigare har det ju varit stadsnäten som
              har utmanat. Nu är det stadsnäten som blir utmanade. Med ett offentligt
              ägt och operatörsneutralt nät kan vi skapa en balans.
            </seg>
            <seg n="c536a4a4">
              Intäkterna från ett bolag som samordnar de statliga fibernäten
              kan även ge vinster att investera i mer nät, genom direktiv att
              säkerställa utbyggnad och vinstmedel som ska återinvesteras i
              infrastruktur. Självklart kan även den enskilda slutanvändaren
              dra nytta av en förhöjd robusthet i de svenska fibernäten.
            </seg>
            <seg n="e271a40c">
              Jag hoppas verkligen att utredningen som regeringen har utlovat
              kommer i gång. Jag hoppas att den är i gång.
            </seg>
            <seg n="c1f70e6d">
              Herr talman! Låt mig säga några ord om it, det femte transportslaget.
              Det kan på många sätt bidra till att minska miljöpåverkan, som
              Monica Green har beskrivit. Det ger både miljönytta och bättre
              livskvalitet att till exempel minska antalet tjänste- och arbetsresor
              genom att använda modern kommunikationsteknik i stället för att
              kanske sitta och åka fossilbränslebil. Mycket görs redan, vilket
              också har sagts, men vi vill driva på ytterligare. Här måste vi
              vara i framkant både i Sverige och i EU. Men jag behöver inte
              upprepa allt som Monica Green sade. Jag instämmer på den punkten.
            </seg>
            <seg n="03c7048a">
              Jag vill avsluta med att än en gång understryka hur viktigt det
              är att samordna den statliga infrastrukturen och att arbetet med
              det inte får dra ut på tiden.
            </seg>
            <seg n="f1b16a28">
              Givetvis står jag bakom Miljöpartiets samtliga reservationer,
              men för tids vinnande yrkar jag bifall bara till reservation 3.
            </seg>
          </u>
          <note n="3ecf717b">
            I detta anförande instämde Stina Bergström (MP).
          </note>
          <note type="speaker" n="ceef9bbc">
            Anf. 106 GÖRAN LINDELL (C):
          </note>
          <u who="Q5954984" xml:id="i-dcfb86d35ccec313-0" n="ff91c9a3">
            <seg n="e079baae">
              Herr talman! Användandet av mobiltelefoni och bredbandskommunikation
              är det enskilda område, åtminstone när det gäller den tekniska
              utvecklingen, som kraftigast förändrar samhället i dag. Frågan
              är om det tidigare har skett någon så genomgripande och snabb
              förändring över huvud taget. Jag ska bara ge ett exempel.
            </seg>
            <seg n="ba1a83e1">
              För 20 år sedan eller så tror jag att de flesta som hade en semestervecka
              utomlands hörde av sig hem från en telefon vid några avtalade
              tillfällen för att snabbt berätta att vädret var fint och att
              man mådde bra och för att försäkra sig om att allt var okej där
              hemma. I dag sitter man ofta och till och med ser varandra i ögonen
              på en skärm och pratar så länge man vill. Ja, man är i princip
              nåbar hela tiden och mer eller mindre delaktig i vad som händer
              där hemma under den veckan.
            </seg>
            <seg n="737c56bf">
              Herr talman! Denna enorma förändring har skett. Det finns naturligtvis
              både barnsjukdomar och begränsningar i kapacitet och annat under
              en sådan här period. Det betänkande som vi behandlar i dag handlar,
              som nämnts, framför allt om en rapport från Riksrevisionen och
              om ett antal motioner inom området.
            </seg>
            <seg n="2f2dac79">
              Jag kommer att beskriva delar av hur regeringen jobbar med dessa
              frågor och hur vi i Alliansen ser på det fortsatta arbetet. Jag
              tänker också kommentera några delar av betänkandet.
            </seg>
            <seg n="21fdbdd7">
              Regeringen och riksdagen har lagt fast de grundläggande målen,
              som i korthet går ut på att Sverige ska bejaka utvecklingen mot
              det digitala samhället och att vi ska ligga i topp internationellt
              när det gäller att bygga ut it-kommunikation.
            </seg>
            <seg n="85718227">
              De utvärderingar som sker bekräftar vår ledande position, men
              det innebär inte att vi kan slå oss till ro. Tvärtom fortsätter
              utvecklingen i rasande takt, och dessa frågor kommer säkert att
              vara i fokus för samhällets omvandling i ytterligare många år.
            </seg>
            <seg n="00145d4c">
              I Sverige är det en grundläggande rollfördelning för utbyggnaden.
              Den ska vara marknadsdriven bland konkurrerande företag, men lika
              viktigt är det att det offentliga – stat, kommun och andra – har
              viktiga uppgifter att styra, reglera och stimulera denna utveckling.
            </seg>
            <seg n="e72a273f">
              Regeringen tar på ett antal olika sätt ansvar i det här arbetet.
              Via myndigheten Post- och telestyrelsen, PTS, övervakas och leds
              detta. Den har också en viktig uppgift i att fördela de olika
              radiofrekvenser som krävs för att bära ut signalerna. Frekvensbanden
              kan beskrivas som en form av begränsade naturresurser, och de
              fördelas på olika operatörer i konkurrensutsatta försäljningsprocesser.
            </seg>
            <seg n="9b94391a">
              Här måste jag ändå lyfta fram det glädjande beslut som togs förra
              veckan. Regeringen slog fast att det så kallade 700-bandet ska
              disponeras för mobiltelefoni och bredband från och med 2017. Det
              är ett mycket viktigt steg som vi i Centerpartiet gläder oss åt,
              främst på grund av att bandet har goda förutsättningar att användas
              utanför tätorterna. Men det kan också användas för att ta sig
              igenom hinder i moderna välisolerade byggnader, där de snabba
              frekvenserna ofta har bekymmer.
            </seg>
            <seg n="590ce3ce">
              Nu hoppas jag bara att det faktum att vi än en gång är på topp
              och först med detta kan följas upp med att vi på EU-nivå kan genomföra
              den här förändringen parallellt. Det skulle vi på många sätt tjäna
              ytterligare på.
            </seg>
            <seg n="c4c741e7">
              Herr talman! Riksrevisionen tittade förra året på tre frågeställningar
              inom it- och telekomområdet och hade en hel del synpunkter. Jag
              går inte in i detalj på dessa. Jag vill bara kommentera ett par
              saker.
            </seg>
            <seg n="354b2d7a">
              Det ligger kanske i sakens natur att det är så här vid en revision
              som handlar om att betrakta det som har hänt, ofta några år tillbaka.
              Det blir ofta lite som att slå in öppna dörrar när man kommer
              fram till redovisningen. Och den tendensen blir än tydligare på
              ett område som förändras så snabbt som detta med it och telekom.
            </seg>
            <seg n="527c0713">
              Jag vill samtidigt notera att jag upplever, när jag läser igenom
              det här, att det finns en stor samsyn mellan Riksrevisionen, regeringen
              och trafikutskottet när det gäller det område som tas upp, vilket
              förstås inte hindrar att man kan ha olika uppfattningar i detaljfrågor.
            </seg>
            <seg n="38800c2d">
              Herr talman! Det har talats mycket i kammaren om det så kallade
              teknikskiftet. Det handlar om att Telia driver ett projekt där
              de ska byta ut en hel del av koppartråden eller annan trådförbindelse
              fram till enskilda hushåll i vissa delar av landet och ersätta
              den med trådlös kommunikation.
            </seg>
            <seg n="951a4028">
              Teknikskiftet skulle jag vilja beskriva som ett utmärkt exempel
              på och illustration av hur viktigt det är att förändringar som
              berör en stor allmänhet är noggrant förberedda och kommuniceras
              mycket väl. Det blir svårt om man drar i gång en sådan förändring
              utan att de delarna finns på plats. Det är också på många sätt
              ett komplicerat område att beskriva och kommunicera. Har man till
              exempel inte fått ordentligt beskrivet på vilket sätt mobiltelefoni
              och trådlös fast telefoni hemma i bostaden skiljer sig åt blir
              det lätt missförstånd i den fortsatta diskussionen.
            </seg>
            <seg n="739a5cdd">
              Med jämna mellanrum dyker det upp exempel på berörda som inte
              har fått information i tid, till exempel för att operatörer inte
              har tagit sitt ansvar på rätt sätt. Jag vill utan att gå in på
              detaljerna i övrigt enkelt och tydligt markera att alla, enligt
              vår lagstiftning, ska ha tillgång till fast telefoni. Hur det
              löses tekniskt är inte en fråga som vi ska lägga oss i.
            </seg>
            <seg n="3eecbc7b">
              När det gäller det så kallade teknikskiftet har Telia numera
              utfäst sig att följa regler som gör att övergången sker på ett
              bra sätt. Här har Post- och telestyrelsen en tydlig och viktig
              roll att följa upp förändringen. Fungerar inte detta hos någon,
              vem det än gäller, är det viktigt att det så fort som möjligt
              anmäls och kommer till Post- och telestyrelsens kännedom. Jag
              utgår från att myndigheten då reagerar.
            </seg>
            <seg n="634eb21e">
              Herr talman! Slutligen vill jag säga några ord om avsnittet om
              it och miljön. Som nämndes tidigare har regeringen ett omfattande
              arbete inom flera områden för att stimulera en utveckling där
              it används så att miljöbelastningen totalt sett minskar i samhället.
            </seg>
            <seg n="e587bbe6">
              Det finns en övergripande ambition att it ska användas för att
              minska miljöpåverkan inom de statliga förvaltningarna. Enligt
              en särskild agenda, IT för en grönare förvaltning , följs detta
              årligen upp. Man kan här se hur resultaten successivt förbättras.
              Och inom ramen för det som kallas den digitala agendan pågår ett
              antal olika projekt för att få förändringar till stånd som minskar
              miljöbelastningen med hjälp av olika it-tillämpningar. Det kan
              gälla intelligenta trafiksystem, som vi brukar förkorta ITS. Vi
              kan tala om smarta elnät, som på olika sätt styrs med modern elektronik
              för att minska elförbrukningen, och vi kan tala om digitalisering
              av tjänster på olika sätt. Regeringen arbetar aktivt med dessa
              frågor också på EU-nivå, inte minst när det gäller ITS-frågorna.
            </seg>
            <seg n="8f9c5d9d">
              När det gäller onödigt avfall genom låsta telefoner vid abonnemangsbyte,
              som också nämns, hänvisar jag till den proposition som regeringen
              anmälde förra månaden, som rimligen löser detta problem.
            </seg>
            <seg n="cfeb74ab">
              I fråga om it och miljön finns det en majoritet för ett tillkännagivande
              till regeringen från en samlad opposition. Jag inser att positionerna
              ser ganska låsta ut, inte minst med tanke på att vi är i inledningen
              av en valrörelse. Jag vill ändå betona två saker.
            </seg>
            <seg n="b138690e">
              Det ena är att vi är överens om att det är viktigt att arbeta
              för att it och modern kommunikationsteknik används för att uppnå
              en minskad miljöbelastning i samhället, i stort och i smått, och
              att de miljöproblem som finns inom denna bransch, specifikt, också
              ska minimeras.
            </seg>
            <seg n="925c20cb">
              Det andra är att allianspartierna inte ser värdet av att i detta
              läge ta detta initiativ. Som har redovisats tidigare och som jag
              har betonat pågår mycket som går i den riktning som vi önskar.
              Då ser vi inte värdet av att nu ta initiativ till att lägga energi
              på ett omfattande strategiarbete, som föreslås. Det tror vi inte
              på. Vi tror att det är bättre att lägga energin på det konstruktiva
              arbete som pågår än att jobba fram nya dokument som rimligen landar
              i ungefär samma slutsats.
            </seg>
            <seg n="59fea9b3">
              Herr talman! Med detta vill jag yrka bifall till utskottets förslag
              utom när det gäller punkt 9, It och miljön.
            </seg>
          </u>
          <note type="speaker" n="a5d8ed17">
            Anf. 107 ANNIKA LILLEMETS (MP) replik:
          </note>
          <u who="Q4962191" xml:id="i-956b60dd8a8bf282-1" n="5ac74de7">
            <seg n="27ebc65c">
              Herr talman! Jag undrar om Göran Lindell kan utveckla när utredningen
              om statens fiberinfrastruktur, det vill säga de olika fibernäten,
              som regeringen utlovade i budgetproposition ska komma i gång.
              Det har ända sedan 2010 framkommit att det vore värdefullt med
              en samordning. Det skulle ge stora fördelar att hitta en lämplig
              organisation, det må vara affärsverk eller ett statligt bolag
              – vad vet jag? Det skulle utredningen få ta fram. Mot bakgrund
              av inte minst de stora säkerhetshoten på it-området, data- och
              telekomområdet, är frågan angelägen.
            </seg>
            <seg n="e39fd4e4">
              När kommer utredningen i gång? Vad vet Göran Lindell? Har den
              redan börjat? Vad finns det för tidsplan? Vad pågår? Vad görs?
              Vilka aspekter tittar man på? Det står här att det är fråga om
              att stödja bredbandsstrategin, men tänker man också i säkerhets-
              och sårbarhetstermer?
            </seg>
          </u>
          <note type="speaker" n="1450d29c">
            Anf. 108 GÖRAN LINDELL (C) replik:
          </note>
          <u who="Q5954984" xml:id="i-dcfb86d35ccec313-1" n="ff91c9a3">
            <seg n="2c08728a">
              Herr talman! Tack, Annika Lillemets, för frågan!
            </seg>
            <seg n="c7555afe">
              Vi har diskuterat frågan tidigare i kammaren. Jag har redan tidigare
              sagt att jag delar uppfattningen att det ska bli intressant att
              se hur mycket bättre vi kan utnyttja den infrastruktur staten
              äger. Den används naturligtvis i dag på olika, mycket vitala,
              sätt inom många samhällsområden. Det är naturligt att det finns
              olika aktörer som använder infrastrukturen till exempel inom trafikverk
              eller Svenska kraftnät med helt andra huvuduppgifter. Där kanske
              inte ytterligare användande av infrastrukturen är det mest primära.
            </seg>
            <seg n="35239146">
              Jag såg därför, precis som Annika Lillemets, med stor glädje
              att frågan kom med som en tydlig del i budgetpropositionen. Riksdag
              är en sak, och departement och regering är en annan sak. Jag kan
              inte beskriva i detalj hur direktiven till utredningen ser ut.
              Jag utgår från att de processas på olika sätt. Jag utgår också
              från att det blir en bred utredning som tar hänsyn till olika
              aspekter på området. Exakt när utredningen drar i gång vet jag
              inte heller, men jag kan inte tänka mig att en så stor och viktig
              utredning på något sätt kommer i gång i smyg. När den startas
              får vi säkert reda på det allesammans i riksdagen. Det är ju inga
              hemligheter.
            </seg>
            <seg n="9aec886d">
              Man ska möjligen se upp så att man inte sätter alltför stora
              förhoppningar till att denna utredning ska lösa alla våra bekymmer
              med den stora infrastrukturen.
            </seg>
          </u>
          <note type="speaker" n="94e5a5ca">
            Anf. 109 ANNIKA LILLEMETS (MP) replik:
          </note>
          <u who="Q4962191" xml:id="i-956b60dd8a8bf282-2" n="5ac74de7">
            <seg n="cdb5dbea">
              Herr talman! Jag lyfte upp frågan därför att det är olyckligt
              att samordningen har dragit ut på tiden. Det krävs verkligen tydliga
              direktiv för att näten ska uppdateras, hänga med och inte sacka
              efter, att de inte försummas eftersom de ingår i myndigheter och
              verk där de inte är en huvuduppgift. Man måste investera och ligga
              i framkant, och man måste vara en aktiv aktör på marknaden för
              att värna den så att det inte blir fråga om monopol utan en operatörsneutral
              infrastruktur.
            </seg>
            <seg n="fa0e19a3">
              Det är olyckligt om det sackar efter, och det är olyckligt om
              vi inte utnyttjar våra gemensamma resurser tillräckligt för samhällsnyttan.
              Där inbegriper jag naturligtvis företag och medborgare som behöver
              tillgång till den operatörsneutrala infrastrukturen. Det är därför
              jag lyfter upp frågan gång på gång. Det gläder mig att Göran Lindell
              och jag tycks ha samma uppfattning om hur viktig frågan är, och
              jag hoppas att Göran Lindell på sitt håll påverkar sina partikamrater
              så att det blir fart.
            </seg>
            <seg n="bbd4666d">
              Vi har tappat mycket tid. Redan 2010 konstaterades att statens
              fiberinfrastruktur behöver samordnas. Jag förstår inte varför
              det inte har hänt långt tidigare.
            </seg>
          </u>
          <note type="speaker" n="3257e573">
            Anf. 110 GÖRAN LINDELL (C) replik:
          </note>
          <u who="Q5954984" xml:id="i-dcfb86d35ccec313-2" n="ff91c9a3">
            <seg n="90eca7db">
              Herr talman! Det vi också kan fundera över är att det inte bara
              är statens infrastruktur som kommer in i bilden utan att det också
              handlar om de olika stadsnäten och den samlade offentliga infrastrukturen.
            </seg>
            <seg n="033315e5">
              Annika Lillemets var tidigare inne på diskussionen om operatörsneutralitet.
              Men det finns numera en lagstiftning som har fått tydlig effekt
              ute på marknaden. Det ställer krav på att nätet är neutralt i
              förhållande till olika operatörer och att den som äger nätet släpper
              in operatörerna i nätet till de kostnader som nätägaren har. Det
              gäller de olika stadsnäten eller andra privata bolag som äger
              näten. Det är ett exempel på att jag tycker att vi ska se upp
              med att dra alltför stora växlar på nyttan av dem.
            </seg>
            <seg n="c6947c6d">
              Vi har i detta fall egentligen inte så olika uppfattningar. Däremot
              har jag stor respekt för att området är komplext och att det kräver
              en del förberedelser innan man på rätt sätt kommer in i ett utredningsarbete
              i frågan.
            </seg>
          </u>
          <note type="speaker" n="2a086373">
            Anf. 111 MONICA GREEN (S) replik:
          </note>
          <u who="Q3358763" xml:id="i-2daa4748a3384c1d-2" n="afbffe5a">
            <seg n="71fca6d6">
              Herr talman! Jag var faktiskt säkrare på utredningen innan vi
              började debatten än vad jag är nu efter att ha hört Göran Lindell.
              Vi socialdemokrater förutsätter att det kommer en utredning. Vi
              måste ta till vara och samordna de statliga nät som redan finns
              på ett effektivt sätt. Nu blir jag lite orolig när jag hör Göran
              Lindell. Jag hoppas att Göran Lindell kan klargöra att utredningen
              kommer att tillsättas inom kort och att direktiven blir tydliga.
            </seg>
            <seg n="d93bd8cb">
              Men det var inte därför jag begärde replik, även om jag nu blev
              tvungen att kommentera när jag hörde veligheten i Göran Lindells
              svar.
            </seg>
            <seg n="78ff9a02">
              Jag vill fråga varför Göran Lindell, som är centerpartist, nöjer
              sig med att vända 10 procent av befolkningen ryggen. Det är precis
              som Göran Lindell säger, nämligen att de digitala möjligheterna
              är samhällsomdanande. Vi kan bo kvar hemma, ta del av välfärdstjänster,
              hålla kontakt med våra anhöriga och ha daglig kontakt med sjukvården.
              Ändå står Göran Lindell här, som är centerpartist, och säger att
              det är tillräckligt bra att 90 procent av befolkningen ska ha
              tillgång till höga hastigheter.
            </seg>
            <seg n="496902f0">
              Det krävs höga hastigheter för att få tillgång till välfärdstekniken
              i hemmen. Jag är förvånad över att Centerpartiet har lagt sig
              så platt för Moderaterna och den urbanisering som sker.
            </seg>
          </u>
          <note type="speaker" n="2ed1c622">
            Anf. 112 GÖRAN LINDELL (C) replik:
          </note>
          <u who="Q5954984" xml:id="i-dcfb86d35ccec313-3" n="ff91c9a3">
            <seg n="404ae1ae">
              Herr talman! Tack för frågan, Monica Green!
            </seg>
            <seg n="18104874">
              Jag börjar med att lugna Monica Green. Jag ber om ursäkt för
              min velighet, men här representerar jag inte regeringen. Däremot
              är jag helt övertygad om att den utredning som utfästs i budgetpropositionen
              också kommer. Vad jag menade med att ta upp frågan om direktiven
              är att det är en förklaring till att det har tagit lång tid från
              beslutet i höstas till i dag. De kräver en hel del arbete.
            </seg>
            <seg n="f514ca69">
              Exakt när utredningen kommer och hur mycket tid som är kvar vågar
              jag inte säga något mer om.
            </seg>
            <seg n="e1cf535e">
              Sedan var det frågan om de 90 procenten av befolkningen. Det
              är ett intressant exempel på hur vi jobbar med våra mål och hur
              svårt det är att hantera frågor som förändras snabbt i den politiska
              världen – om vi inte vill göra det enkelt för oss, Monica Green.
              Jag vet inte exakt när beslutet fattades om att 90 procent av
              befolkningen skulle ha tillgång till en hastighet om 100 megabit
              – det vet nog Monica bättre än jag – men det är väl ett par tre
              år sedan. Rätta mig om jag har fel, men jag minns inte att det
              var några protester mot det förslaget. Möjligen handlade diskussionen
              om det var möjligt och rimligt att klara kravet till 2020.
            </seg>
            <seg n="67ff1d38">
              Nu tycker vi nog alla att den utveckling som sker går snabbt
              – jag säger inte att allt är regeringens förtjänst – eller till
              och med snabbare än vad vi trodde. Jag tror att det beror på att
              vi har lagt fast grundläggande förutsättningar för vem som ska
              få ansvaret för utvecklingen. Vi är långt före tidsschemat.
            </seg>
            <seg n="62dbbc57">
              Det pågår som ni säkert vet ett arbete där man försöker kostnadsberäkna
              möjligheten att gå snabbare fram även för de återstående 10 procenten.
              Men det är en kostnad förknippad med detta. Det får vi aldrig
              glömma.
            </seg>
          </u>
          <note type="speaker" n="663ff4e9">
            Anf. 113 MONICA GREEN (S) replik:
          </note>
          <u who="Q3358763" xml:id="i-2daa4748a3384c1d-3" n="afbffe5a">
            <seg n="a887e65d">
              Herr talman! Nu säger Göran Lindell att han inte representerar
              regeringen, men han representerar regeringsunderlaget. Anna-Karin
              Hatt var här när vi hade diskussioner i december. Då talade hon
              mycket och började ställa frågor till Anders Ygeman för att han
              inte talade tillräckligt om it och så vidare.
            </seg>
            <seg n="888422ae">
              Det hade varit möjligt för ministern att vara med även i den
              här debatten. Jag vill bara säga det, om nu Göran Lindell tycker
              att han inte kan representera regeringsunderlaget. Ni har goda
              kontakter med regeringen. Det förvånar mig att ni har nöjt er
              med 90 procent.
            </seg>
            <seg n="1abe315c">
              Visst går det väldigt fort. När den digitala agendan sattes för
              några år sedan av regeringen höjde vi på ögonbrynen. Hur kan man
              göra så? Hur kan man vända 10 procent av befolkningen ryggen?
              Nu tror jag att även många borgerliga partier känner en tveksamhet
              över detta. Hur kunde vi sätta ett sådant mål där man inte tänker
              sig att alla i hela befolkningen är med?
            </seg>
            <seg n="ae96d877">
              Jag ska avsluta med att fråga varför Göran Lindell inte är med
              på vår majoritetstext i miljöfrågorna. Visst är det en fantastisk
              möjlighet i den digitala tekniken som gör att vi kan optimera
              transporter och få en helt annan logistikkedja och energieffektivitet
              i vårt fastighetsbestånd och så vidare. Det hade varit förnämligt
              om Centerpartiet varit med på majoritetsskrivningen.
            </seg>
          </u>
          <note type="speaker" n="5403baca">
            Anf. 114 GÖRAN LINDELL (C) replik:
          </note>
          <u who="Q5954984" xml:id="i-dcfb86d35ccec313-4" n="ff91c9a3">
            <seg n="51306d60">
              Herr talman! Att skriva historien baklänges är alltid väldigt
              enkelt, Monica Green. Nu blandar Monica delvis ihop de olika delarna
              här. När jag sade att jag inte representerar regeringen gällde
              det att jag inte kunde ge ett detaljerat svar om när en statlig
              utredning kunde presenteras. Jag tror inte att det hör till ordningen
              att en riksdagsledamot ställer sig i talarstolen och lämnar ett
              sådant besked i något sammanhang.
            </seg>
            <seg n="53c27fed">
              När det gäller de 90 procenten vidhåller jag att det naturligtvis
              aldrig har varit avsikten att vi ska bygga ut till 90 procent
              och sedan sätta stopp. Målet var att 90 procent av befolkningen
              fram till 2020 skulle nås av 100 megabit. Det ansågs då vara ett
              näst intill orimligt mål att få det att gå så snabbt. Självklart
              ska vi gå vidare.
            </seg>
            <seg n="e7218b96">
              Vi har också, som Monica Green väl vet, försökt att fylla på
              i andra änden med att alla trots allt ska ha en vis basnivå med
              1 megabit eftersom vi just tänker på alla och helheten. Jag tror
              att alla som funderar lite mer seriöst på frågan håller med om
              att det ändå finns en praktisk aspekt. I verkligheten ska saker
              och ting hända. Det är inte bara att vi står här i talarstolen
              och talar om det på olika sätt och uttrycker förhoppningar, önskemål
              och krav.
            </seg>
            <seg n="dc347353">
              Det både tar tid och kostar pengar. I vissa sammanhang handlar
              det om möjliga lösningar rent tekniskt för att nå alla delar.
              Jag vidhåller att den utbyggnadstakt vi har i Sverige är en av
              de snabbaste vi kan se internationellt. Branschen satsar 8–10
              miljarder om året på den utbyggnaden, och staten har totalt sett
              satsat lite över 1 miljard på dessa områden för att fylla på när
              vi behöver göra det.
            </seg>
            <seg n="db525ca5">
              Om man tittar på de relationerna inser man hur värdefullt det
              sätt vi har valt är inte minst för statskassan.
            </seg>
          </u>
          <note type="speaker" n="c6b1514f">
            Anf. 115 BENGT BERG (V):
          </note>
          <u who="Q3430804" xml:id="i-104a2ce596aa2c61-0" n="1b647822">
            <seg n="bb687577">
              Herr talman! Bland reservationerna som Vänsterpartiet har tillsammans
              med våra rödgröna vänner föredrar jag att lyfta fram reservation
              nr 3.
            </seg>
            <seg n="b4c8d90c">
              Jag tror att vi är flera här som minns det numera nästan nostalgiska
              ljud som ett modem serverade när datorerna var nya i våra hem.
              Det lät som att man skulle ha kontakt inte med Yttre Mongoliet
              men kanske med yttre rymden. Vi människor vänjer oss snabbt vid
              hastigheten och hur fort det ska gå. Men då satt vi tålmodigt
              och väntade på att bli uppkopplade. Det var en härlig känsla.
            </seg>
            <seg n="96239a8c">
              Det fanns också ett löfte i pipet för oss som bodde på landsbygden.
              Det sade ungefär: Det spelar snart ingen roll var i fosterlandet
              Sverige ni lever och verkar, för nu kan ni sköta allting hemifrån.
              Det var väldigt viktigt. Det var en from förhoppning som vi gladde
              oss åt. Sedan blev det inte riktigt så.
            </seg>
            <seg n="c25dd1ac">
              Statens roll på telekommarknaden och det samhälleliga ansvaret
              upplever vi som väldigt stora. För att utnyttja fiberinfrastrukturen
              som bäst krävs det verkligen ett statligt ansvar i form av ett
              bolag eller en annan organisation som kan utveckla och samordna
              fibernäten över hela landet. Detta menar vi i Vänsterpartiet är
              en mycket viktig demokratisk fråga.
            </seg>
            <seg n="8cd8d328">
              Delaktigheten i informationssamhället är också en viktig demokratisk
              fråga. Det kan förtjäna att än en gång påpekas att drygt en miljon
              medborgare i Sverige fortfarande inte använder internet. Men alla
              måste ändå garanteras sina fundamentala medborgerliga rättigheter
              när det gäller delaktigheten i demokratin. Här betyder givetvis
              utbildning i olika former inte minst i skolan väldigt mycket för
              att minska det digitala utanförskapet.
            </seg>
            <seg n="423b54ae">
              Herr talman! Den nationella bredbandsstrategin ska serva svenska
              företag men också enskilda hushåll. Men det går inte, som vi ser
              det, att förlita sig på marknadskrafterna och kommersiella förutsättningar
              för investeringar. Det är endast staten – jag höll på att säga
              Mamma staten – som förmår bära huvudansvaret och därmed garantera
              tillgång till bredband för likvärdiga kostnader i hela landet.
              För en effektiv samordning av bredbands- och fiberutbyggnaden
              på landsbygden och överallt där tillgängligheten brister krävs
              detta ansvar.
            </seg>
            <seg n="de21a1f0">
              Herr talman! Det så kallade teknikskiftet av det fasta telefonnätet,
              kopparnätets och den fasta telefonins nedmontering, har drabbat
              väldigt många abonnenter runt om i landet. Jag tänker särskilt
              på en speciell grupp, nämligen de som är elöverkänsliga och som
              verkligen har ett fullt sjå med att överleva i vardagen och som
              utan fast telefoni kan bli totalt isolerade. Det är också en problematik
              som vi har som uppgift att reflektera över här i riksdagen.
            </seg>
            <seg n="ca94743c">
              Klimathotet måste mötas på alla fronter med långsiktiga och hållbara
              strategier. Detta gäller också för it-sektorn, som rätt använd
              kan bidra till att minska transportberoendet. Det är något som
              absolut också gäller, som vi har hört, i ett EU-perspektiv. Om
              detta är vi alla överens, tror och hoppas jag. Men icke desto
              mindre görs det för lite, för långsamt och för ojämlikt.
            </seg>
          </u>
          <note n="cd064ee3">
            Överläggningen var härmed avslutad.
          </note>
          <note n="081c4722">
            19 § Cykelfrågor
          </note>
          <note type="speaker" n="060a74a8">
            Anf. 116 MONICA GREEN (S):
          </note>
          <u who="Q3358763" xml:id="i-2daa4748a3384c1d-4" n="afbffe5a">
            <seg n="6cf5f7fd">
              Herr talman! Sverige behöver en ny cykelpolitik som främjar ökat
              cyklande. Det behövs eftersom cykling är bra på väldigt många
              sätt. Det är bra för den enskilde, för samhället och för hälsan.
              Cyklande människor blir starkare, får bättre kondition, blir gladare
              och orkar jobba mer. De får ett bättre immunförsvar och blir mer
              sällan sjuka.
            </seg>
            <seg n="cfd1c918">
              Cykeln är bra för ekonomin för privatpersonen som spar mycket
              pengar som annars skulle ha gått till bensin, parkeringsavgifter,
              fasta bilkostnader eller för den delen kollektivbiljettkostnader
              som kan inbesparas. Förutom att det är bra för den enskilde är
              det bra också för samhället.
            </seg>
            <seg n="7de83217">
              Klimatet och miljön vinner på att fler cyklar. Det är också bra
              för tillväxten eftersom cyklister orkar jobba mycket mer.
            </seg>
            <seg n="9a60c517">
              Vi har mycket att vinna på ett ökat cyklande, inte minst renare
              luft och minskat buller. Men då måste cyklandet också få rätt
              förutsättningar. Det behövs cykelstråk, cykelvägar och cykelparkeringar
              med tak – säger jag som inte gillar blöta cyklar men gillar att
              cykla.
            </seg>
            <seg n="f10a9f3d">
              Regeringen satsar lite grann på cykling, och resurserna minskar
              i relation till de andra satsningarna. I rapporten Statens satsningar
              på cykeltrafik 2014–2025 ser man att cyklingen i planeringsprocessen
              för transportinfrastrukturen 2014–2025 tilldelas endast en marginell
              del av hela planeringsramen på 522 miljarder. Endast 7 promille
              går till cykelinfrastruktur. Då kan man fundera på om staten menar
              allvar när den säger att den vill satsa på cykling. Dessutom är
              det mycket av dessa satsningar som sker efter 2020. Då befarar
              vi att det i procent räknat blir ett ännu mindre anslag i förhållande
              till andra trafikslag.
            </seg>
            <seg n="5811d7c9">
              Regeringen har en uttalad ambition att satsa på cyklingen. Men
              i praktiken prioriteras inte cyklingen, utan den till och med
              nedprioriteras och kommer att bli eftersatt under en överskådlig
              framtid.
            </seg>
            <seg n="f9057abb">
              Det behövs mötesfria vägar. Det är bra för trafiksäkerheten,
              och det minskar dödsolyckorna. Men man kan inte bygga bort vägrenar
              och cykelvägar i samband med att det ska bli bättre för bilisterna.
              När det byggs två-plus-ett-vägar ska det också finnas möjlighet
              att cykla i närheten av den vägren där man tidigare kunde cykla.
              Annars har man bromsat möjligheten att cykla i framtiden.
            </seg>
            <seg n="f10272b3">
              Det finns många exempel på hur vi borde främja cyklandet, inte
              motverka det med tanke på nollvision och trafiksäkerhet. De olika
              trafikslagen måste separeras. Vi vet att det är förenat med stor
              fara att blanda gångtrafikanter och cyklister. Det är två helt
              olika sätt att förflytta sig på. Båda är oskyddade i den meningen
              att de inte har något tjockt skal runt omkring sig som man har
              som bilist. De som motionerar är skyddade på det sättet att de
              har ett bra immunförsvar, men de är inte skyddade mot olyckor.
              Därför är det dumt att blanda de olika trafikslagen.
            </seg>
            <seg n="881f2f5c">
              I vissa fall måste man ändå blanda trafikslag, men då ska trafikanterna
              ta hänsyn till varandra. Cyklister måste naturligtvis ta hänsyn
              till dem som promenerar, och bilister måste ta hänsyn till cyklister.
              På det sättet ökar man alla möjligheter att ta sig fram på ett
              bra sätt. Det får inte vara så att gångtrafikanterna är rädda
              för cyklisterna, att cyklisterna är rädda för bilisterna, att
              bilisterna är rädda för den tunga trafiken och så vidare. Det
              ska ju vara precis tvärtom. Vi ska ha ett välkomnande sätt i trafiken,
              och vi ska bemöda oss om att visa hänsyn och respekt mellan de
              olika transportslagen i stället för att vara rädda för varandra.
            </seg>
            <seg n="61645426">
              Därför måste framkomligheten i trafiken för cyklister öka. Där
              det finns cykelbanor ska bilar inte parkera. Man får inte bygga
              en cykelbana så att cyklisterna plötsligt riskerar att få en bildörr
              framför sig. Det finns mycket som bör göras när man tänker till
              på att planera cyklingen framöver. Vi måste se till att detta
              möjliggörs för cyklister.
            </seg>
            <seg n="00e40bde">
              Det behövs cykelbanor, cykelparkeringar och skyltning för cyklister
              så att det är lätt att hitta. Det behövs också pumpanordningar
              så att man lätt kan pumpa sin cykel. Det ska alltså finnas möjligheter
              att ta sig fram.
            </seg>
            <seg n="e555cb81">
              Sammanfattningsvis bör man ha målsättningen att halvera antalet
              skadade cyklister jämfört med i dag. Trafikverket bör få i uppdrag
              att ta fram en strategi för säkra gång- och cykelvägar i anslutning
              till skolor. Regeringen bör återkomma med förslag för att möjliggöra
              cykeltrafik i motsatt riktning. Regeringen bör också återkomma
              till riksdagen med förslag om att bilar ska väja för cyklister
              då cyklister färdas på en huvudled. Vidare bör regeringen återkomma
              till riksdagen med förslag om att bilister måste lämna företräde
              för cyklister vid övergångsställen där det finns en cykelbana.
              Så är det inte i dag.
            </seg>
            <seg n="f01d275c">
              Det finns mycket som vi behöver göra för att förbättra cyklingen.
              Vi måste underlätta för cyklister och se till att trafikslagen
              visar mer ansvar för varandra. De olika trafikslagen ska ta hänsyn
              till och respektera varandra i trafiken. Det är på det sättet
              som man kan få en framkomlig väg.
            </seg>
            <seg n="e1ace2e6">
              Cykling är bra. Det är bra för miljön. Det är bra för folkhälsan,
              och det är bra för samhället. Därför ska vi främja cyklandet.
            </seg>
          </u>
          <note n="be5d7621">
            Jag yrkar bifall till reservation nr 1.
          </note>
          <note type="speaker" n="3a737651">
            Anf. 117 STINA BERGSTRÖM (MP):
          </note>
          <u who="Q4938708" xml:id="i-7db6e962c3e511e9-0" n="1602546e">
            <seg n="7db2e3ce">
              Herr talman! Vi är många som ställer oss frågan: När ska cykelfrågorna
              komma upp på regeringens dagordning? När ska regeringen börja
              gå – eller ännu hellre börja cykla – från ord till handling?
            </seg>
            <seg n="f2689d30">
              Vi var många som otåligt väntade på den cykelutredning som regeringen
              tillsatte 2010 och som i många år lyftes fram som den som skulle
              revolutionera cyklingen i Sverige. I alla cykeldebatter i riksdagen
              sedan 2010 har alliansföreträdare hänvisat till Cykelutredningen.
            </seg>
            <seg n="29f52b38">
              Vi i oppositionen har fått höra att alla våra cykelfrämjande
              förslag skulle återfinnas i denna utredning. Och så kom den då.
              Hösten 2012 lämnade Kent Johansson sin utredning till regeringen.
              Men där har den fastnat. Någon cykelproposition med regeringens
              förslag för ökad cykling har vi inte sett röken av. Inte ens i
              mandatperiodens sista cykelbetänkande presenterar regeringen några
              förslag för att göra cyklingen enklare och säkrare i vårt land.
              Det finns inga förslag för att öka cyklingens andel av persontransporterna.
            </seg>
            <seg n="115ca98c">
              Det enda som står i betänkandet är att ett antal förordningsförändringar
              beräknas kunna beslutas under våren. Vad det innebär hoppas jag
              att Lotta Finstorp kommer att berätta för oss i sitt anförande.
            </seg>
            <seg n="731cfee2">
              Herr talman! Jag har inte några större förhoppningar. Cykelutredningen
              innehöll inte några vare sig revolutionerande eller skarpa förslag,
              inte några av de förslag till riksdagsbeslut som är nödvändiga
              för att öka cyklingens andel av persontransporterna och minska
              cykelolyckorna. Varför vi måste göra det berättade Monica Green
              så bra i sitt anförande. Det är viktigt för klimatet och för folkhälsan.
            </seg>
            <seg n="dfda1e78">
              Så vad måste då riksdagen göra för att vi ska få en cykelpolitik
              värd namnet? Jo, vi måste bland annat
            </seg>
            <seg n="c1e892c8">
              Och varför vi måste göra det tänker jag förklara nu.
            </seg>
            <seg n="1ca42c95">
              Herr talman! Cykelutredningen slår fast det som vi andra länge
              har vetat, att det viktigaste är pengar till en ny cykelinfrastruktur.
              När det byggs fler cykelvägar och cykelbanor ökar cyklandet. Men
              trots att i genomsnitt 10 procent av våra resor i Sverige görs
              med cykel är det mindre än 1 procent av våra infrastrukturpengar
              som går till cyklingen.
            </seg>
            <seg n="4931bd9d">
              I gällande nationell plan finns det avsatt lite drygt 900 miljoner
              för cykelinfrastruktur under åren 2010–2021. Det mesta av de pengarna
              ligger i slutet av planperioden, så de har ännu inte trillat in.
            </seg>
            <seg n="abe7fdfe">
              Trafikverket beräknade att det skulle räcka till 50 mil cykelväg
              i hela landet. Det är självfallet alldeles för lite. Vi i Miljöpartiet
              har under hela mandatperioden haft mer cykelpengar i våra skuggbudgetar.
              Men vad som i dag är ännu mer oroande är att man i det förslag
              på infrastrukturinvesteringar som nu ligger på regeringens bord
              har sänkt ambitionen ytterligare. De pengar som man vill lägga
              under åren 2014–2025 räcker enligt Trafikverket bara till 40 mil
              ny cykelväg i hela landet. Det är alltså en sänkning med 20 procent
              jämfört med för fyra år sedan. Här känns det onekligen som att
              någon är ute och cyklar. Hur går det här ihop med alla vackra
              ord om att vi måste främja cyklingen?
            </seg>
            <seg n="342082c9">
              Miljöpartiet vill avsätta 9 miljarder kronor i den nationella
              planen under den nya planperioden. Det är pengar som ska gå både
              till att bygga cykelvägar längs de statliga vägarna och till att
              medfinansiera kommunala satsningar.
            </seg>
            <seg n="d4b465c0">
              Herr talman! Näst efter fler och bättre underhållna cykelvägar
              är sänkta hastigheter den viktigaste faktorn för att fler av oss
              ska börja cykla i våra städer och tätorter. Många av oss vågar
              helt enkelt inte ge oss ut i trafiken på cykel. Larmrapporterna
              om allt fler dödade och skadade cyklister avskräcker.
            </seg>
            <seg n="72a11b04">
              Varje år skadas och dödas över 3 000 fotgängare och cyklister
              i kollision med bilar. En tredjedel av de omkomna i trafiken är
              oskyddade trafikanter trots att dessa står för bara 5 procent
              av färdsträckan. Det är alltså nio gånger farligare att sätta
              sig på cykeln än att sätta sig i bilen.
            </seg>
            <seg n="dce5fb48">
              En grupp trafikforskare från Lunds tekniska högskola presenterade
              i september 2012 – strax innan Cykelutredningen kom – sina slutsatser
              efter att ha analyserat och sammanställt de senaste årens forskning
              om hastigheter och hållbarhet. Forskarna var eniga och tydliga:
              Bilar ska inte köra fortare än 30 kilometer i timmen i staden.
              En bilist som kör i 30 kan samspela med både gående och cyklister
              på ett helt annat sätt än den som kör i 50. Bilisterna väljer
              spontant att väja för cyklisterna, de kör i ett jämnare tempo
              och de tar också mindre plats eftersom de behöver kortare avstånd
              mellan varandra. Det finns flera anledningar till att Miljöpartiet
              anser att Trafikverket bör få i uppdrag att införa en bashastighet
              på 30 kilometer i timmen i tätort. Att öka cyklingen är en av
              dessa anledningar.
            </seg>
            <seg n="fe2b06ae">
              Herr talman! Flera olika lagar påverkar trafiken och därmed cyklingen.
              Eftersom stora delar av lagstiftningen är gammal och framtagen
              med bilen som norm anser vi i Miljöpartiet att det är hög tid
              att revidera dessa lagar. Vi tycker också att Cykelutredningens
              förslag på den här punkten är alldeles otillräckliga.
            </seg>
            <seg n="dd0817e0">
              Ett exempel på att planeringen har skett med bilen som utgångspunkt
              är enkelriktade gator som tvingar cyklister att ta stora omvägar,
              trots att gatorna är så breda att en bil och en cykel mycket väl
              skulle kunna mötas. I många andra europeiska länder, som Tyskland,
              Holland, Schweiz, Frankrike, Danmark, England, Österrike och Belgien,
              är det sedan länge tillåtet att låta cyklister köra mot enkelriktat.
              Cykelutredningen menar att detta i praktiken redan är möjligt
              även i Sverige. Man säger att kommunerna kan göra detta genom
              att byta ut skylten för enkelriktat mot skylten för motortrafik
              förbjuden. Men vi anser att det är att krångla till det och fördyra
              för kommunerna. Det är mycket bättre att helt enkelt lagstifta
              om att det är tillåtet för cyklister att cykla mot enkelriktat.
              Man kan sätta upp en liten skylt på befintliga skyltar där det
              står: Gäller ej för cyklister. Så gör man nere i Europa.
            </seg>
            <seg n="4440ecff">
              Herr talman! Bilismens kraftiga ökning under 1900-talets andra
              hälft underlättades i hög grad av att det banades väg för biltrafik
              i tätort och på landsbygd. Det kan vi tänka på i dag när vi vill
              öka cyklingen. Vi måste bana väg för cyklisterna i tätort och
              på landsbygd.
            </seg>
            <seg n="013439f0">
              I dag är ofta bilen prioriterad, och vi andra – med cyklar, barnvagnar
              och mopeder och vi som använder benen att gå med – får försöka
              samsas på den plats som blir över. Detta gör det inte enklare
              att cykla. Det leder också till att många som vill cykla snabbt
              i stället väljer att cykla på gatan. I dag är inte detta tillåtet.
              Om det finns en cykelbana måste man cykla där även om man tvingas
              kryssa mellan barnvagnar och gående.
            </seg>
            <seg n="943328e4">
              Cykelutredningen föreslår att det för cyklar med kärra ska vara
              tillåtet att cykla på gatan eller vägen även om det finns en cykelbana.
              Men eftersom det i kärran oftast sitter barn har jag svårt att
              tro att det är just de cyklisterna som väljer vägen i stället
              för cykelbanan. Miljöpartiet tycker i stället att kravet att använda
              cykelbanan bör tas bort för alla kategorier av cyklister. Sedan
              får man välja själv var man vill cykla.
            </seg>
            <seg n="7a674a4c">
              Herr talman! Det är viktigt att bygga nya cykelvägar, men det
              är också viktigt att inte bygga bort möjligheten att cykla. När
              man bygger om till två-plus-ett-vägar eller breddar befintlig
              väg försvinner ofta vägrenen där man tidigare har kunnat cykla.
              En inventering som Trafikverket har låtit göra av landets två-plus-ett-vägar
              och två-plus-två-vägar visar att av totalt 240 mil mittseparerad
              väg är det bara 2 procent, ungefär fem mil, som har riktiga cykelbanor
              i direkt anslutning till vägen. Detta kan jämföras med att man
              i inventeringen menar att 26 procent av dessa vägar har stor cykelpotential.
              Vid 33 procent av vägarna saknas nu helt möjlighet att gå eller
              cykla längs vägen. Miljöpartiet anser att det inte ska vara tillåtet
              att ta bort en cykelväg eller cykelbar vägren utan att ersätta
              den med en ny likvärdig eller bättre cykelväg.
            </seg>
            <seg n="e1907d28">
              Avslutningsvis, herr talman: Det måste vara lätt att ta med cykeln
              på tåg och buss. Vissa länstrafikbolag, till exempel Västtrafik
              och Skånetrafiken, har infört möjligheten att ta med cykeln på
              tåget. Men det statliga SJ har gjort precis tvärtom. De har helt
              tagit bort möjligheten – och detta i en tid då det talas alltmer
              om att se till hela resan. För att främja cyklingen och den klimatsmarta
              resan måste det vara enkelt att kombinera de klimatsmarta trafikslagen.
              Miljöpartiet anser att kollektivtrafiklagen bör kompletteras så
              att det blir obligatoriskt att ställa krav både på upphandlad
              och på kommersiell trafik som innebär att resenärerna kan ta med
              sig cykeln i kollektivtrafiken.
            </seg>
            <seg n="ff5c7dbf">
              Herr talman! Självfallet ställer jag mig bakom samtliga Miljöpartiets
              reservationer, men för tids vinnande nöjer jag mig med att yrka
              bifall till reservationerna 1 och 2.
            </seg>
          </u>
          <note n="4f06e038">
            I detta anförande instämde Annika Lillemets (MP).
          </note>
          <note type="speaker" n="a9237e73">
            Anf. 118 BENGT BERG (V):
          </note>
          <u who="Q3430804" xml:id="i-104a2ce596aa2c61-1" n="1b647822">
            <seg n="2c08f2a3">
              Herr talman! I den nationella strategin för en ökad och säker
              cykeltrafik uppställdes år 2000 två övergripande mål: Cykeltrafiken
              ska bli säkrare, och cykeltrafikens andel av resorna ska öka.
              Gott så, men vad har hänt?
            </seg>
            <seg n="9e7d1515">
              Riksdagens cykelnätverk inbjuder till en frukostdebatt den 12
              mars under rubriken: Räcker 7 promille av den totala infrastrukturbudgeten
              för att öka cyklingen?
            </seg>
            <seg n="24c54322">
              Sverige satsar 32 kronor per år och invånare på cykling, medan
              man i Danmark satsar minst fem gånger så mycket. Det säger en
              hel del om bristande vilja och svag ambition hos regeringen och
              makthavarna. Regeringens cykelsatsningar tycks vara mest tomma
              ord.
            </seg>
            <seg n="c92a254d">
              Med nuvarande takt tar det ett halvt sekel innan svensk cykelinfrastruktur
              är utbyggd på ett acceptabelt sätt, säger trafikexperten Krister
              Spolander i en rapport om den svenska transportpolitiken. Den
              heter Statens satsningar på cykeltrafik 2014–2025 . Då är det
              värt att notera att de största satsningarna är lagda till efter
              år 2020.
            </seg>
            <seg n="7035d2ef">
              Vad är det då för positiva konsekvenser som vi går miste om på
              grund av detta på-fläcken-cyklande som regeringen ägnar sig åt?
            </seg>
            <seg n="f6a31214">
              Jo, herr talman, cyklandet har många förtjänster som transportmedel.
              Det bidrar till en bättre miljö med renare luft och mindre buller.
              Dessutom är cykeln mycket bra för folkhälsan.
            </seg>
            <seg n="06aa0816">
              Här har vi en hel del inspiration och information att hämta från
              Danmark, som har kommit bra mycket längre än vi. Skolbarn som
              cyklar får inte bara bättre kondition utan visar också bättre
              studieresultat, har det visat sig.
            </seg>
            <seg n="f858cd7c">
              Men för detta krävs satsningar, ekonomiska framtidsinvesteringar,
              som resulterar i säkra cykelvägar och rymliga cykelparkeringar
              i stadsmiljön. Givetvis behövs också en ökad trafiksäkerhet, och
              för att åstadkomma detta krävs en annan stadsplanering och en
              förbättring av redan befintliga trafikmiljöer i staden.
            </seg>
            <seg n="0bcae788">
              Herr talman! Vänsterpartiet menar att det behövs rejäla krafttag
              i regelverk och annat för att underlätta och möjliggöra att cyklandet
              blir en del av en längre resa med ett annat färdmedel. Enkelt
              uttryckt: Låt cykeln bli en naturlig och välkommen färdkamrat
              på tåg, buss och båt!
            </seg>
            <seg n="e4905d26">
              Cykelns värde för rekreation och naturupplevelser behöver jag
              säkert inte vittna om. Men i det sammanhanget vill jag och Vänsterpartiet
              så att säga lifta med Stina Bergström när hon säger att man ska
              kunna ta med sig cykeln till Öland kostnadsfritt på buss eller
              färja, alternativt per pedal på Ölandsbron.
            </seg>
          </u>
          <note type="speaker" n="9ee82af4">
            Anf. 119 LOTTA FINSTORP (M):
          </note>
          <note n="bca4231b">
            Herr talman! Jag vill börja med att yrka bifall till förslaget
            i betänkandet och avslag på samtliga motioner och reservationer.
          </note>
          <u who="Q4948092" xml:id="i-54cad0de791eff0c-0" n="b652fe1f">
            <seg n="067dda5f">
              Cykeln blir ett allt viktigare transportmedel för att alla ska
              få plats i transportsystemet, inte minst i storstäderna. Allt
              fler använder cykeln för att ta sig fram. Cykeln har också stora
              hälsofrämjande effekter. Dessutom har cykeln miljöfördelar i jämförelse
              med andra färdmedel, vilket jag också gärna vill lyfta fram.
            </seg>
            <seg n="c9243c6e">
              Regeringen tar cykelns alla fördelar på stort allvar. Hösten
              2010 tillsatte regeringen en speciell cykelutredning för att se
              över de regler som påverkar förutsättningarna för att cykla. Huvudsyftet
              för utredningen var att öka cykeltrafiken och göra den säkrare.
            </seg>
            <seg n="c56b379b">
              I utredningen konstateras att cyklingens intressen i huvudsak
              kan hanteras inom ramen för den gällande lagstiftningen och de
              planeringsprocesser som pågår. Enligt utredningen är det inte
              främst regeländringar som krävs utan snarare incitament för att
              lagstiftningen och planeringsprocesserna ska tillämpas på ett
              sådant sätt att cyklingen beaktas. Satsningar på cykeltrafiken
              i kombination med en medveten lokal samhällsplanering är en nyckelfaktor.
              Ytterligare ekonomiska satsningar på cykling och ökad politisk
              prioritering på alla nivåer, nationellt, regionalt och lokalt,
              efterfrågas också av utredaren. Cykelutredningen bereds för närvarande
              i Regeringskansliet.
            </seg>
            <seg n="7190b166">
              Sedan Alliansen tillträdde har ett stort antal cykelfrämjande
              åtgärder skett. Exempelvis har Trafikverket under 2012 byggt 58
              kilometer nya gång- och cykelvägar och 53 planskilda korsningar
              för gång- och cykeltrafik. Under 2013 byggde Trafikverket 43 kilometer
              gång- och cykelvägar. Till det ska läggas de kommunala och regionala
              investeringar som har gjorts.
            </seg>
            <seg n="abf41a1c">
              Antalet omkomna och allvarligt skadade personer i vägtrafiken
              minskar kraftigt, tack och lov, vilket kan kopplas samman med
              det faktum att antalet mötesseparerade vägar och vajerräcken har
              ökat. Samtidigt är det viktigt att komma ihåg att åtgärderna kan
              påverka cyklingen negativt, precis som flera andra har tagit upp
              i debatten i dag. Därför måste alltid tillgängliga och säkra cykelvägar
              finnas med vid planering av infrastruktursatsningar på väg. Bäst
              kunskap om var dessa cykelvägar ska förläggas finns förstås på
              lokal nivå.
            </seg>
            <seg n="37f6ffe2">
              Herr talman! Det kan dock konstateras att cykelfrågor främst
              beslutas på lokal och i vissa fall på regional nivå. Av propositionen
              framgår att den stora potentialen för att åstadkomma ökad och
              säker cykling finns i och nära tätorter och större städer genom
              samordnade insatser från stat och kommun. Även i Cyklingsutredningen
              kan man läsa att andelen resor är större om man begränsar sig
              till tätbebyggda områden, eftersom cykling väljs som transportsätt
              i huvudsak vid kortare resor. Det är helt naturligt.
            </seg>
            <seg n="22fe86e3">
              Det är alltid klokt att ställa sig frågan: Gynnar gratis bussresor
              folkhälsan och miljön? Gynnar gratis bussresor barns och ungas
              cykelkultur när de kan åka gratis mellan två hållplatser i stället
              för att gå eller cykla? Dessutom kostar alltid det som är gratis.
            </seg>
            <seg n="88202903">
              Därför är det viktigt att våra lokala företrädare, från samtliga
              partier, också vill vara med och ta ansvar för att få fler att
              välja cykeln framför bilen.
            </seg>
            <seg n="e891c0e4">
              På olika håll i landet kan vi också se att detta görs. Ett exempel
              är de kommunala och regionala cykelstrategier som finns och tas
              fram över hela landet. Cykeln finns högt på dagordningen i våra
              politiska församlingar jämfört med hur det var för bara tio år
              sedan. Då nämndes aldrig någonting om cykeln, och jag har varit
              med länge.
            </seg>
            <seg n="60e7db07">
              Inom Trafikverket pågår ett arbete med att ta fram en funktionell
              standard för drift och underhåll av statliga cykelvägar. Det är
              ett exempel som visar att cykeln är ett prioriterat område även
              för Trafikverket.
            </seg>
            <seg n="3468cdee">
              Trafikverket har tagit fram ett förslag till nationell plan som
              främjar ökad cykeltrafik utifrån ett antal olika åtgärder, inte
              alltid benämnda under rubriken cykel. Men detta ger en säkrare
              cykling, även om det handlar om att göra till exempel en planskild
              korsning som kanske är till för något annat trafikslag men som
              också gynnar cyklisterna.
            </seg>
            <seg n="c66031da">
              I den nationella planen för transportsystemet 2014–2025 och i
              länsplanerna satsas sammanlagt 4,6 miljarder kronor. Till det
              ska läggas kommunala satsningar som är åtskilliga miljoner – någonstans
              mellan 500 miljoner och 1 miljard. Om man vill veta exakt vad
              den siffran är måste man gå ut och fråga alla kommuner. Denna
              satsning på åtskilliga miljoner kronor kommer inte bara från skattebetalarna,
              utan det handlar även om exploateringspengar som ligger hos kommunerna.
              De 4,6 miljarder som satsas nationellt motsvarar ungefär 100 mil
              cykelvägar. Till det ska läggas det som byggs i kommunerna med
              kommunala medel.
            </seg>
            <seg n="a5209de9">
              Ett bra exempel är Kattegattleden, där man arbetar tillsammans
              på nationell, regional och kommunal nivå. Den är 40 mil lång och
              går mellan Helsingborg och Göteborg. Leden ska vara helt färdig
              under 2015, men stora delar kommer att vara klara under 2014.
            </seg>
            <seg n="bfa11173">
              I går hade jag förmånen att tala på en stor cykelturismkonferens
              i Kristianstad där fyra cykelleder var representerade. Representanter
              från dessa cykelleder var värdar på denna stora konferens. Det
              är intressant att höra hur entreprenörerna längs dessa cykelleder
              arbetar näringslivsstrategiskt för största möjliga ekonomiska
              utväxling genom att kvalitetssäkra logi och förtäring och så vidare
              som ska finnas med jämna mellanrum utefter lederna.
            </seg>
            <seg n="e979805e">
              Trafikverket ska, förutom att se till att detta blir gjort på
              ett bra sätt, samordna standarder för skyltning, underlag och
              bredd på dessa leder. Man ska säkra att ingenting ska hända när
              människor är ute och cyklar, framför allt på semestern. Människor
              från hela Europa kommer att cykla på dessa leder.
            </seg>
            <seg n="d6a133f5">
              Trafikverket höjer också ambitionen för Täbystråket, vilket jag
              tycker är intressant. Detta stråk här i Helsingfors går mellan
              Roslagstull och Mörby centrum. Stråket kommer, när det är klart,
              att uppfylla kraven för att räknas som regional cykelväg. Förhoppningsvis
              kommer det att leda till ett ökat antal cykelpendlare mellan Helsingforss
              innerstad och de norra förorterna, vilket är syftet. Stråket kommer
              att vara 4,5 meter brett för att det ska vara lätt att köra om
              när man har olika hastigheter när man cyklar. Man ska också kunna
              cykla i bredd. I till exempel Uppsala är det många som cyklar
              – det finns många studenter där – och där kommer det att byggas
              cykelportar under järnvägen. Det kommer att öka säkerheten för
              ungefär 30 000 gående och cyklister.
            </seg>
            <seg n="c7ab3166">
              Herr talman! Cykeln är ett av nutidens och framtidens viktigaste
              transportmedel, framför allt på kortare sträckor. För att förbättra
              folkhälsan och ta ansvar för miljön – och för att människor helt
              enkelt ska kunna transportera sig på ett billigt och effektivt
              sätt – måste politiken öka möjligheterna och sänka trösklarna
              för människor att välja cykeln framför bilen. Allt det arbete
              som pågår både lokalt och regionalt, samt Cyklingsutredningen
              som nu bereds på Regeringskansliet, visar också att politiker
              på olika nivåer, inklusive alliansregeringen, har cykeln högt
              på den trafikpolitiska agendan.
            </seg>
          </u>
          <note type="speaker" n="1df7ddb3">
            Anf. 120 STINA BERGSTRÖM (MP) replik:
          </note>
          <u who="Q4938708" xml:id="i-7db6e962c3e511e9-1" n="1602546e">
            <seg n="7f0f759d">
              Herr talman! När det gäller Cyklingsutredningen kände jag att
              jag inte fick reda på något mer än det jag redan vet, nämligen
              att den bereds på departementet. Jag tycker att det skulle vara
              intressant att höra mer om vad Lotta Finstorp tänker om de förslag
              som finns i Cyklingsutredningen – och de förslag som inte finns
              där. Jag tänker bland annat på det som är så viktigt för att göra
              cyklingen säker i städerna, det vill säga att sänka hastigheten
              i städer och tätorter. Det fanns ett sådant förslag från Trafikverket
              som hamnade på regeringens bord och som jag inte riktigt vet vart
              det har tagit vägen. Där föreslog man en sänkning av bashastigheten
              – tyvärr bara till 40 och inte 30, men det var ändå ett förslag.
            </seg>
            <seg n="c5672b5d">
              Jag skulle alltså vilja höra lite mer om vad Lotta Finstorp tänker
              om de förslag som finns i Cyklingsutredningen, bland annat när
              det gäller vilka som ska få cykla på gatan och vägen om man inte
              vill cykla på cykelbanan och om man vill cykla snabbt.
            </seg>
            <seg n="c2f2f4d4">
              Sedan var det detta med pengar också. När jag lyssnade på Lotta
              Finstorp lät det som att regeringen anslår väldigt mycket pengar,
              bygger väldigt mycket cykelväg och planerar för väldigt mycket
              cykelväg. I Trafikverkets förslag till nationell plan skriver
              dock Trafikverket självt att man sänker ambitionerna när det gäller
              att bygga cykelväg; man säger att man nu bara avsätter pengar
              för 40 mil cykelväg, i stället för som förra gången 50 mil. Det
              är alltså en klar ambitionssänkning med det förslaget, och det
              är också det som visas i den utredning Bengt Berg talade om. Jag
              skulle vilja höra lite vad Lotta Finstorp tänker om det.
            </seg>
          </u>
          <note type="speaker" n="e92bef13">
            Anf. 121 LOTTA FINSTORP (M) replik:
          </note>
          <u who="Q4948092" xml:id="i-f0b725e615ff294b-0" n="b652fe1f">
            <seg n="edcd7324">
              Herr talman! När det handlar om att sänka hastigheten i städerna
              finns det inget som hindrar en kommun från att fatta ett eget
              beslut om det; det finns det många bra exempel på i landet. Jag
              vet alltså inte riktigt varför det egentligen är en problematik.
              Det är ju på lokal nivå man vet var det är viktigast att sänka
              och var man har trafikfarliga miljöer. Det är ingenting vi här
              i kammaren kan stå och tala om för kommunerna.
            </seg>
            <seg n="922bf1de">
              Ibland skulle jag vilja fråga S, V och MP om det kommunala självstyret
              och hur det egentligen ser ut när ni tänker på det. Jag har nämligen
              fullt förtroende för att våra moderata kommunala politiker vet
              hur de ska hantera den här sortens frågor, och det utgår jag ifrån
              att ni också har. Frågan om att sänka hastigheten i tätorter kan
              alltså kommuner absolut hantera själva, och de ska också göra
              det.
            </seg>
            <seg n="d393a047">
              När man tittar på siffror som handlar om att vidta åtgärder för
              cykel, som att bygga cykelbanor och olika trafiksäkerhetsåtgärder
              för cykel, måste man komma ihåg att kommunerna själva satsar mycket
              pengar också. Det tycker jag är helt rätt. Det är ett stort spann
              eftersom researchern har tittat på varje kommuns investeringsbudget
              för cykelbanor – det gäller exempelvis till och från skolor och
              mellan olika mindre samhällen; man måste gå in och titta på varje
              – men mellan tummen och pekfingret handlar det om mellan 500 miljoner
              och 1 miljard. Det är rena skattepengar, och därtill tillkommer
              exploateringsintäkter när man ska exploatera ett område.
            </seg>
            <seg n="cb3cc247">
              När det gäller ambitionsnivån att bygga 100 mil cykelvägar fram
              till 2025, plus det som tillkommer i kommunerna, har jag försökt
              att titta på vad Socialdemokraterna gjorde under sin tid i regeringen
              – med er hjälp, Stina Bergström. Det går inte ens att hitta siffror
              på det.
            </seg>
          </u>
          <note type="speaker" n="9e0cf133">
            Anf. 122 STINA BERGSTRÖM (MP) replik:
          </note>
          <u who="Q4938708" xml:id="i-7db6e962c3e511e9-2" n="1602546e">
            <seg n="acd16bb9">
              Herr talman! För att bemöta det första vill jag säga att Lotta
              Finstorp och jag tidigare har diskuterat kommunernas möjligheter
              att sänka hastigheten i tätorter. Det är inte så enkelt som Lotta
              Finstorp vill påstå; det finns många kommuner som har gått på
              pumpen när de har velat sänka hastigheten till 30 kilometer i
              tätorten, för bashastigheten är 50 kilometer. Man måste ha mycket
              på fötterna och vissa kriterier uppfyllda för att få göra det.
            </seg>
            <seg n="0b7e4eb7">
              Det finns många kommuner som inte har lyckats med det här – Karlstads
              kommun är ett exempel, och i min hemkommun Kils kommun har vi
              bytt skyltar fram och tillbaka när medborgarna har överklagat
              sänkningarna. Om man i stället inför en bashastighet på 30 kilometer
              i timmen i tätorten kan de kommuner som känner att de vill att
              det ska gå fortare på vissa gator ansöka om att få höja hastigheten.
              Det är dock inte så lätt att sänka som Lotta Finstorp säger. Jag
              har all respekt för det kommunala självstyret, men då måste man
              också ge kommunerna möjlighet att ha den sänkta hastigheten.
            </seg>
            <seg n="3369c409">
              Sedan var det detta med hur mycket cykelvägar det byggs och planeras
              för. Det finns lite olika siffror, men jag tycker inte att jag
              kan göra annat än läsa det Trafikverket självt säger att pengarna
              räcker till. Självklart ska kommunerna satsa kommunala pengar
              på att bygga cykelbanor, men tycker Lotta Finstorp att det är
              okej att bara 0,7 procent av infrastrukturpengarna går till cykelinsatser
              i statliga pengar – när det ändå är 10 procent av resorna som
              görs med cykel i dag? Borde vi inte satsa mer pengar från och
              med i dag och framåt i tiden?
            </seg>
          </u>
          <note type="speaker" n="d27c2ff6">
            Anf. 123 LOTTA FINSTORP (M) replik:
          </note>
          <u who="Q4948092" xml:id="i-53cfd279156f629e-1" n="b652fe1f">
            <seg n="ec520003">
              Herr talman! Stina Bergström sade 7 promille, tror jag – eller
              var det 7 procent?
            </seg>
          </u>
          <note n="e1e6909d" type="speaker">
            (STINA BERGSTRÖM (MP):
          </note>
          <u who="Q4938708" xml:id="i-f5adf9e3bce38770-0" next="i-54cad0de791eff0c-1">
            <seg>
              Jag sade 0,7 procent.)
            </seg>
          </u>
          <u who="Q4938708" xml:id="i-54cad0de791eff0c-1" n="b652fe1f" prev="i-f5adf9e3bce38770-0">
            <seg n="a7ca9292">
              Det står nämligen 7 promille i er reservationstext. Hur som helst:
              Om man pratar om att det bara kommer att byggas cykelvägar för
              dessa 7 promille – eller om det nu var procent – blir det missvisande
              eftersom medfinansieringen är väldigt stor. Jag ser inga problem
              med att man har en medfinansiering.
            </seg>
            <seg n="1e05992e">
              När det gäller detta att man skulle ha en sänkt bashastighet
              i tätorterna och att det då skulle vara lättare att ansöka om
              att höja den än vad det i dag är att sänka den, när bashastigheten
              är 50 och det som Stina Bergström beskriver finns svårigheter
              att sänka, undrar jag: Varför skulle det vara enklare för en kommun
              att ansöka om att få höja från bashastighet än vad det är att
              sänka? Jag förstår inte riktigt.
            </seg>
            <seg n="a8849f9b">
              Jag har varit med och ansökt om sänkt hastighet och enkelt fått
              det beviljat, genom att tydligt beskriva varför man måste sänka.
              Det kan vara för att det är en skolväg, till exempel, eller att
              man har särskilda skäl. Min upplevelse är alltså att det inte
              är svårt alls att få igenom detta om man har goda skäl. Det skulle
              dock kännas väldigt konstigt om en kommun skulle motivera varför
              man ska höja hastigheten från bashastigheten. Jag tycker att det
              är bra som det är.
            </seg>
          </u>
          <note type="speaker" n="eac67fc6">
            Anf. 124 MONICA GREEN (S) replik:
          </note>
          <u who="Q3358763" xml:id="i-2daa4748a3384c1d-5" n="afbffe5a">
            <seg n="2f9836ae">
              Herr talman! Jag börjar med de 7 promille det gäller, vilket
              står i reservationstexten. Lotta Finstorp känner mycket väl till
              detta eftersom hon är medarrangör för frukostmötet i nästa vecka
              där rubriken är Räcker 7 promille av den totala infrastrukturbudgeten
              för att öka cyklingen?. Lotta Finstorp är en av dem som har bjudit
              in oss till att diskutera det, så jag hoppas att Lotta Finstorp
              där kommer att förklara – om hon inte vill göra det i replikskiftet
              – huruvida dessa 7 promille verkligen räcker.
            </seg>
            <seg n="40523ca3">
              Nu tyckte jag mig höra att Lotta Finstorp är nöjd med sakernas
              tillstånd, och det beklagar jag. Jag tycker att det är olyckligt
              att en så liten andel av satsningarna som 7 promille ska gå till
              cykling framöver.
            </seg>
            <seg n="47d8a30d">
              Sedan skulle jag vilja ha ett förtydligande när det gäller två-plus-ett-vägar
              eller vägar där det finns vajerräcke. Lotta Finstorp sade i sitt
              anförande att kravet redan finns att det ska finnas cyklingsmöjlighet
              när man bygger om till två-plus-ett-vägar. Hur kommer det sig
              då att det försvinner så många cykelvägar när man inför två-plus-ett-vägar?
            </seg>
          </u>
          <note type="speaker" n="f926c3ba">
            Anf. 125 LOTTA FINSTORP (M) replik:
          </note>
          <u who="Q4948092" xml:id="i-f0b725e615ff294b-1" n="b652fe1f">
            <seg n="5b9edd36">
              Herr talman! Mitt svar är ja på frågan om 7 promille räcker utifrån
              hur det såg ut tidigare. Jag har talat med tjänstemän på Trafikverket
              för att få fram siffror på hur mycket ni satsade under den tid
              som ni satt i regeringsställning. Det finns inte ens statistik
              på det för att det var så marginellt. Dessutom var det främst
              kommunala satsningar. Det fanns nästan inga regionala pengar avsatta
              alls. Utifrån detta satsar alliansregeringen enorma pengar på
              att få fler att cykla och på att bygga cykelvägar. Mitt svar är
              alltså ja, med tanke på den uppväxling som dessutom sker från
              kommunerna.
            </seg>
            <seg n="43a852e2">
              Det jag sade i mitt anförande är att det är otroligt bra att
              två-plus-ett-vägar byggs eftersom trafiksäkerheten ökar för bilisterna.
              Det har skett färre olyckor tack vare dessa vägsepareringar. Men
              när man får pengar till en sådan åtgärd måste man tänka på att
              det ska finnas bra möjligheter för cyklisterna. Det beror på vad
              det är för sorts väg. Är det en väg som får mötesseparering och
              som ingår i länstransportplanen ligger det i regionens och kommunens
              intresse.
            </seg>
            <seg n="c6ec9589">
              Jag har ett jättebra exempel från Sörmland där det blev två-plus-ett-väg
              mellan Katrineholm och Valla. Det var en stor ström av cykelpendlare
              som varje morgon åkte på riksväg 55. Där var kommunen otroligt
              snabbt framme och såg till att det blev en fantastisk cykelväg
              som löper längs med den stora vägen. Det blev inte ens en omväg
              för cyklisterna på något sätt, och man kunde fortsätta att cykla.
            </seg>
            <seg n="488b33e4">
              Det gäller att både kommuner och regioner är på och ligger i
              framkant när man får de mötesseparerade vägarna.
            </seg>
          </u>
          <note type="speaker" n="7ae9cc19">
            Anf. 126 MONICA GREEN (S) replik:
          </note>
          <u who="Q3358763" xml:id="i-2daa4748a3384c1d-6" n="afbffe5a">
            <seg n="31af49f7">
              Herr talman! Jag delar helt uppfattningen att vajerräcken och
              två-plus-ett-vägar har räddat många liv. Där har jag ingen annan
              uppfattning. Men jag hajade till när Lotta Finstorp sade att kravet
              finns i dag. Nu rättade sig Lotta Finstorp något och sade att
              det ligger i regionernas och kommunernas intresse och deras goda
              vilja att det ska bli av. Det är inte riktigt samma sak som att
              det finns ett sådant krav. Vi tycker att det ska finnas ett sådant
              krav. Det är därför som vi har skrivit in det i reservationen.
              Det är viktigt att man inte minskar möjligheten att cykla utan
              faktiskt ökar den.
            </seg>
            <seg n="456b5a59">
              Lotta Finstorp säger: Vi kan alltid skylla på sossarna, för ni
              satsade mindre än vad vi har gjort. Frågan är bara hur länge ni
              ska skylla på sossarna? Och hur tänker ni när det gäller framtida
              satsningar? Vi ökar ju våra anslag i takt med att samhället förändras,
              penningutvecklingen och att vi nu är fler invånare, och vi ökar
              våra anslag till både väg och järnväg. Då kan ni inte hela tiden
              skylla på sossarna. Eller det kan ni ju, för det är ju det ni
              gör hela tiden.
            </seg>
            <seg n="224f6c94">
              Jag tycker att det vore välkommet att ni tittar framåt och funderar
              på hur vi ska öka cyklingen i framtiden, inte funderar bakåt på
              hur det var förr i tiden.
            </seg>
            <seg n="7394cf18">
              Jag har en fråga till. Den gäller cykelstråken och cykelvägarna
              som finns på de lågtrafikerade vägarna, alltså Sverigeleden, Västgötaleden,
              cykelleden längs Göta kanal och så vidare och de lågtrafikerade
              där man kan kombinera bilar och cyklar. För att klara av sådana
              leder i framtiden behövs underhåll, kartor och skyltar, men dessa
              är nu hotade inför framtiden. Vad tänker Lotta Finstorp göra åt
              det?
            </seg>
          </u>
          <note type="speaker" n="5fe4200b">
            Anf. 127 LOTTA FINSTORP (M) replik:
          </note>
          <u who="Q4948092" xml:id="i-f0b725e615ff294b-2" n="b652fe1f">
            <seg n="d263565f">
              Herr talman! Det verkar känsligt att tala om hur det var förut.
              Men man måste ju börja någonstans. Det går inte alltid att säga
              att det ska gå snabbare och att det ska vara mer pengar, utan
              man måste förstå att det tar lång tid att öka en sådan väldigt
              låg nivå på budgeten för cyklar som det var tidigare. Om jag har
              skyllt det på tidigare socialdemokratiska regeringar vet jag inte
              riktigt.
            </seg>
            <seg n="fed2a7a2">
              När det handlar om lågtrafikerade cykelleder tänker jag på den
              konferens som jag var på i Kristianstad i går. Där talade en kvinna
              från Destination Småland som sitter i en referensgrupp på Trafikverket.
              Där går man igenom och tittar på cykelleder och på vilka standarder
              som ska vara, och det måste skrivas avtal för drift och underhåll
              med om det nu är någon i regionen; det kan vara olika beroende
              på var det ligger någonstans.
            </seg>
            <seg n="742f8c5d">
              Vi har många cykelleder i Sverige som har byggt på gamla muntliga
              avtal. Då blir det svårt att ställa någon till svars när de inte
              underhålls på ett bra sätt.
            </seg>
            <seg n="c519cc76">
              Det finns ett problem med cykellederna, en juridisk faktor som
              gör att det kostar mycket att dra om leder. När man bygger väg
              kan man gå in enligt vägtrafiklagen och tvinga fram en väg till
              slut. När det handlar om cykelleder kan man aldrig göra det. På
              bland annat Kattegattleden har man fått dra om leden förbi vissa
              markägare därför att man inte har fått tillstånd att dra den över
              marken. Man skulle kunna se över lagstiftningen för att få till
              stånd att det blir på ungefär samma sätt som när det handlar om
              att bygga väg.
            </seg>
            <seg n="c76f3a43">
              Det kommer att bli många fler cykelleder i Sverige, för det ligger
              verkligen i framkant och i tiden. I stället för att lägga pengar
              på att dra cykellederna långa omvägar för att man inte kommer
              fram på grund av markägarförfarandet skulle man kunna göra om
              det på det här sättet.
            </seg>
          </u>
          <note type="speaker" n="29cbfa61">
            Anf. 128 LARS TYSKLIND (FP):
          </note>
          <note n="add5a679">
            Herr talman! Jag börjar med att yrka bifall till utskottets förslag
            och avslag på samtliga fyra reservationer.
          </note>
          <u who="Q6217745" xml:id="i-4c3caaf5559bcffb-1" n="0df2de93">
            <seg n="4dd3772f">
              Nu diskuterar vi cykelfrågor igen. När vi tänker transportslagsövergripande
              kan det kännas som att det är ett smalt område att diskutera och
              att det då kan bli ett eget betänkande. Men med tanke på att cykeln,
              som framkommit i debatten här i dag, är det ideala fortskaffningsmedlet
              är det fullt berättigat att vi diskuterar cykling vid ett speciellt
              tillfälle.
            </seg>
            <seg n="9526d75e">
              Det handlar naturligtvis om kapacitet och framkomlighet i främst
              våra tätorter, men det handlar också väldigt mycket om klimat
              och miljö och inte minst om folkhälsa, som har nämnts här några
              gånger.
            </seg>
            <seg n="ca3053a7">
              Det är lätt att se att det finns potential att öka cykeltrafiken
              i Sverige från en ganska låg andel. Jag tror att siffran 10 procent
              har nämnts. Kapacitetsutredningen ser det som realistiskt att
              man skulle kunna öka andelen till 30 procent till 2050. Jag tror
              att det var Bengt Berg som jämförde med Danmark. Om vi då fokuserar
              på Köpenhamn, som har en extremt hög andel cyklister, cyklar man
              50 procent av sträckorna om de är kortare än tio kilometer.
            </seg>
            <seg n="4023ea8b">
              Det var naturligtvis viktigt att Cyklingsutredningen kom till
              stånd och att den kom med förslag. I den sägs att det avgörande
              för att få ökad cykling är tillgänglighet, framkomlighet och ökad
              säkerhet för cyklister. Förutom cykelbanor lyfts cykelparkeringar
              fram. Jag tror att det var Monica Green som sade att hon vill
              ha cykelparkeringar under tak, och sådana finns också på många
              ställen i dag. I Cyklingsutredningen finns även ett antal förslag
              till regelförändringar som det nu tittas på.
            </seg>
            <seg n="4b336765">
              Herr talman! De absolut viktigaste faktorerna, som jag ser det,
              är en medveten samhällsplanering, en samverkan mellan staten,
              det vill säga Trafikverket, och kommunerna, att man är lösningsinriktad
              och att det pågår ett kontinuerligt arbete kring detta. Det brukar
              vara så att det kommer en utredning och efter det vissa remissvar,
              men det pågår hela tiden ett utvecklingsarbete kring detta.
            </seg>
            <seg n="1b256555">
              Herr talman! Jag vill nog ändå drista mig till att påstå att
              den kommunala planeringen successivt har lämnat planeringen för
              bilen som normalt. Det är gång- och cykeltrafik och kollektivtrafik
              som prioriteras i dag i den kommunala planeringen. Det låter ofta
              som att det inte är på det sättet. Historiskt finns det säkert
              många försyndelser, men jag vill se den kommun som i dag inte
              planerar på det sättet.
            </seg>
            <seg n="fc3d90d2">
              Modern kommunal planering utgår alltid från de oskyddade trafikanterna,
              och man bygger gaturummet därefter. Här kommer frågan om hastigheter
              in. I de områden där man inte får plats med cykelbanor kan man
              sänka till 30 kilometer i timmen, vilket efterfrågades i debatten.
            </seg>
            <seg n="131dfb17">
              Jag kan utan att darra på manschetten säga att kommunerna planerar
              så här, och undantagen måste vara ytterst få. De undantag som
              finns måste bygga på ren okunskap i dessa kommuner. De flesta
              svenska kommuner har numera ambitiösa cykelplaner och system för
              hur de ska bygga ut.
            </seg>
            <seg n="95671739">
              Antalet kilometer cykelväg som staten bygger har diskuterats,
              och Trafikverket bidrog med 43 kilometer gång- och cykelväg under
              2013. Här måste samverkan mellan stat och kommun till. Staten
              är inte den stora byggaren av cykel- och gångvägar, utan det ligger
              på den kommunala sidan. Det tillhör det kommunala vägnätet.
            </seg>
            <seg n="002f8fb4">
              Det pågår hela tiden en process mellan kommunerna och Trafikverket
              där man diskuterar vilka vägar som ska prioriteras och ges statsbidrag.
              Det är åtminstone min erfarenhet av detta. Jag vet inte hur det
              är i alla kommuner eftersom jag har en viss geografisk begränsning,
              men jag tycker att detta samarbete generellt sett har fungerat
              bra över tid.
            </seg>
            <seg n="894c2236">
              Herr talman! Ökad koppling mellan cykling och kollektivtrafik
              har också varit uppe. Alla har inte förmånen att se Västnytt ,
              ett program som sänds dagligen från Göteborg. I förra veckan visades
              hur Göteborgs hyrcykelsystem kopplas ihop med Västtrafikkortet.
              När man kliver av tåget kan man med kortet lösa ut en hyrcykel.
              Jag tror att bland annat Mölndal och Kungsbacka också är på gång
              med detta.
            </seg>
            <seg n="19df9998">
              Kan man ordna ett sådant system minskar behovet av att ta med
              cykel på kollektiva transportmedel. Ibland behövs det, men i det
              här fallet kunde man förstora systemet och koppla ihop resandet
              på ett bra sätt.
            </seg>
            <seg n="e72978d6">
              Det händer alltså mycket på detta område. Helt oberoende av Cyklingsutredningen
              och den beredning som pågår på Regeringskansliet vidtas många
              åtgärder i Sverige för att främja cykling. Det är en medveten
              satsning från kommunerna och Trafikverket.
            </seg>
            <seg n="828f376c">
              Herr talman! Jag ska tala lite om trafiksäkerhet. Cyklister hör
              utan tvivel till gruppen oskyddade trafikanter, och då är trafiksäkerhet
              givetvis speciellt viktig.
            </seg>
            <seg n="5080473c">
              Enligt statistiken i betänkandet förolyckades 28 cyklister 2012
              och 15 cyklister 2013. Det är naturligtvis 28 för mycket och 15
              för mycket. När det gäller allvarligt skadade är andelen cyklister
              stor. Cyklister är alltså en utsatt grupp för vilken trafiksäkerheten
              är viktig. Man kan givetvis se över regelverket, men utbyggnaden
              och omformningen av trafikmiljön är den absolut viktigaste faktorn
              för att undvika dessa olyckor.
            </seg>
            <seg n="c2fd6dad">
              Cykelolyckor är ofta singelolyckor, och dem kan vi förebygga
              med till synes enkla medel som att åtgärda halka, löst grus, gropar
              och höga kanter. Det är viktigt att kommunerna tar detta på allvar
              och prioriterar underhållet av cykelvägarna. En grop som inte
              är dramatisk för en bilist kan bli väldigt dramatisk för en cyklist.
            </seg>
            <seg n="a2f6c814">
              Om olyckan ändå är framme är hjälmen viktig. Den bör man ha av
              ren självbevarelsedrift. Risken för dödliga skallskador minskar
              med 40 procent om man har hjälm, och potentialen är ännu större
              när det gäller att minska risken för allvarliga skador.
            </seg>
            <seg n="5af9cf66">
              Hjälmanvändandet ökar i landet, vilket är bra. Helsingfors är
              ett lysande exempel. Här tar man detta på allvar, och en stor
              del av befolkningen använder cykelhjälm. Det är bara att gå ut
              på gatan här utanför och titta.
            </seg>
            <seg n="02ec2c3e">
              Det handlar om att sprida kunskap. Människor är nog inte medvetna
              om hur mycket det betyder att ha hjälm när olyckan är framme.
              Singelolyckorna, som är relativt vanliga i cykling, kan inte förebyggas
              på annat sätt än att cykelbanorna åtgärdas. Men när olyckan väl
              är framme och man faller i asfalten är det bara hjälmen som kan
              skydda huvudet.
            </seg>
            <seg n="56b484fd">
              Jag förordar inte att vi ska lagstifta utöver den lag på hjälm
              upp till 15 år som finns, utan det gäller att sprida kunskap och
              ändra attityder. I grunden handlar det om ren självbevarelsedrift
              att använda cykelhjälm.
            </seg>
          </u>
          <note type="speaker" n="3ef464dc">
            Anf. 129 STINA BERGSTRÖM (MP) replik:
          </note>
          <u who="Q4938708" xml:id="i-7db6e962c3e511e9-3" n="1602546e">
            <seg n="6ce5405e">
              Herr talman! Lars Tysklind tog upp frågan om att ta med cykel
              på kollektivtrafik. Jag tycker också att det är bra att man i
              Göteborg och Helsingfors kan kombinera sitt reskort med hyrcykel.
              Ibland vill man dock ta med sin egen cykel, till exempel när man
              är ute och turistar.
            </seg>
            <seg n="cb6a96b9">
              Jag har en semesterplan. Jag skulle vilja åka till Lysekil och
              därifrån cykla ned till Göteborg. Mycket glädjande går det nämligen
              trafik på Lysekilsbanan igen. Det går persontåg, och man kan ta
              med cykel. Men eftersom jag bor i Värmland har jag ett problem.
              Jag får inte med mig cykeln på SJ-tåget ned till Göteborg, för
              SJ har tagit bort möjligheten att ta med cykel på tåg. Detta ställer
              till problem för mig och många andra som känner att vi behöver
              ha med cykeln för att kunna ta oss från punkt A till punkt B.
              Hela-resan-perspektivet är ju något som infrastrukturministern
              ofta brukar tala om.
            </seg>
            <seg n="a1651708">
              I betänkandet har Miljöpartiet en reservation där vi föreslår
              att möjligheten att ta med cykel ska regleras i kollektivtrafiklagen.
              Men det tycker inte Lars Tysklinds parti och de andra allianspartierna
              är någon bra idé trots att det finns en EU-förordning som säger
              att järnvägsföretagen ska ge resenärerna möjlighet att ta med
              cykel på tåg.
            </seg>
            <seg n="e012c8a0">
              Varför ska vi inte följa denna EU-förordning när vi följer så
              många andra EU-förordningar och tar in dem i våra egna regelverk,
              Lars Tysklind? Varför är det inte viktigt att underlätta för kombinationen
              tåg och cykel när vi ska ut och resa?
            </seg>
          </u>
          <note type="speaker" n="84127386">
            Anf. 130 LARS TYSKLIND (FP) replik:
          </note>
          <u who="Q6217745" xml:id="i-078add97818b32a8-4" n="0df2de93">
            <seg n="a572a253">
              Herr talman! Jag vet inte exakt vad denna EU-förordning säger
              och hur högt man sätter ribban. Nere i Europa kan man inte heller
              ta med cykel på alla tåg, även om det är vanligare där. På de
              Öresundståg som är märkta kan man ta med cykel, så det finns i
              Sverige också.
            </seg>
            <seg n="ede5248c">
              Detta måste vara en fråga för branschen. I det arbete man gör
              inom kollektivtrafiken ska även cykel ingå. Man måste inse att
              det har med kollektivtrafikresande att göra. Vill man nå målsättningen
              att öka andelen kollektivtrafikresor är detta en viktig faktor
              att ta med i diskussionen.
            </seg>
            <seg n="05c1ced4">
              Vi ska inte börja med att göra det obligatoriskt utan först se
              vad vi kan åstadkomma på annat sätt.
            </seg>
          </u>
          <note type="speaker" n="2b1b9f48">
            Anf. 131 STINA BERGSTRÖM (MP) replik:
          </note>
          <u who="Q4938708" xml:id="i-7db6e962c3e511e9-4" n="1602546e">
            <seg n="48c5109e">
              Herr talman! Det är självklart en fråga som jag tycker att branschen
              borde ta tag i och lösa. Men nu visar det sig att man inte gör
              det.
            </seg>
            <seg n="53502768">
              Vissa länstrafikbolag tillåter att man tar med cykel på tåget,
              andra gör det inte. Vissa länstrafikbolag överväger faktiskt att
              sluta med erbjudandet och rättigheten för resenärerna att ta med
              cykeln.
            </seg>
            <seg n="e826e8bb">
              Precis som Lars Tysklind sade är det mycket vanligare nere i
              Europa att man kan ta med cykeln. Det finns oftast ett enhetligt
              regelverk kring det. Jag som resenär och cyklist vet vilka tåg
              jag kan ta med cykeln på och vilka jag inte kan det. Som Lars
              Tysklind säger tror jag inte att man ska ha det obligatoriskt
              på alla tåg, men som resenär måste man veta när det är möjligt.
            </seg>
            <seg n="60882b77">
              Det står i EU-förordningen att det måste vara möjligt med hänsyn
              till de vagnar man har, så att inte resenärer undanträngs. Det
              är inte lämpligt att ha det i rush hour när många arbetspendlar,
              till exempel på tunnelbanan och pendeltågen här i Helsingfors,
              men man kan ha det på andra tider. Då vet jag som cyklist när
              jag kan ta cykeln.
            </seg>
            <seg n="40b3b575">
              Om jag ska åka ut i Sverige är det absolut hopplöst att veta
              om jag kan ta med cykeln. Jag vet att jag inte kan göra det på
              SJ-tågen, men om jag ska krångla mig vidare med de olika länstrafikbolagen
              är det helt omöjligt att få reda på om jag kan ta med cykeln.
            </seg>
            <seg n="7d4332e1">
              Jag vill återigen fråga: Varför ska vi inte ta hänsyn till EU-förordningen
              i svensk lagstiftning och i svenskt regelverk när man tydligen
              gör det nere i Europa?
            </seg>
          </u>
          <note type="speaker" n="42314ed9">
            Anf. 132 LARS TYSKLIND (FP) replik:
          </note>
          <u who="Q6217745" xml:id="i-078add97818b32a8-5" n="0df2de93">
            <seg n="312934aa">
              Herr talman! Jag har inte mer svar än jag hade alldeles nyss.
              Jag tycker att branschen får ta tag i frågan. Man samordnar nu
              biljettsystem, och det här måste ingå i sådant. I och med att
              vi har många tågoperatörer kan det till och med bli en konkurrensfaktor
              att de tar med cykeln.
            </seg>
            <seg n="10baa279">
              Det finns många saker som kan uppstå kring detta. Jag tycker
              dock inte att det är rätt tidpunkt för oss här i riksdagen att
              gå in och bestämma att det skulle vara obligatoriskt.
            </seg>
          </u>
          <note type="speaker" n="340e89d7">
            Anf. 133 GÖRAN LINDELL (C):
          </note>
          <u who="Q5954984" xml:id="i-dcfb86d35ccec313-5" n="ff91c9a3">
            <seg n="093c3ef6">
              Herr talman! Cykeln har fått en renässans som transportmedel
              i Sverige under senare år. Det är en utveckling som vi i Centerpartiet
              i högsta grad välkomnar, liksom de flesta andra, vad jag förstår.
            </seg>
            <seg n="2759de29">
              När jag funderade igenom attributen varför det är så bra måste
              jag säga att jag bockade av vartenda ett när Monica Green beskrev
              det innan. Jag kan konstatera att vi är helt överens så långt.
            </seg>
            <seg n="7c9ca4b7">
              Det som dock inte går att bortse från är att cykeltrafik i allmänhet
              är behäftat med en hel del skaderisker som jag vill påstå delvis
              har underskattats i diskussionen.
            </seg>
            <seg n="0b0ce652">
              Att underlätta och stimulera mer cyklande är som sagt en fråga
              vi alla bejakar. Frågan är hur det ska ske på bästa sätt. Den
              cykelutredning som presenterades för något år sedan innehöll en
              del områden som berör cykel och trafik, och där föreslogs förändringar.
              Det stora och fundamentala budskapet var dock att det mesta av
              lagar och regler finns på plats. Det gäller att jobba med frågan
              på annat sätt.
            </seg>
            <seg n="e112463f">
              De detaljfrågor som beskrevs i utredningen bereds i regeringen,
              och jag tror att de kommer att leda till förändringar på vissa
              områden, i förordningstexter och annat.
            </seg>
            <seg n="5929c930">
              Jag menar dock att det finns anledning att väldigt noga avväga
              effekterna när man ska förändra den här typen av detaljregler.
              I reservation 2 föreslogs att man generellt ska tillåta att man
              kan köra mot enkelriktat eller att mer cykeltrafik blandas med
              biltrafiken. Jag tror att det finns anledning att fundera på det,
              inte minst ur olyckssynpunkt.
            </seg>
            <seg n="48526241">
              Jag kan konstatera att jag i dag när jag var ute och cyklade
              i Helsingforss innerstad träffade på just en sådan enkelriktad
              gata. Bilarna stod parkerade på var sin sida, och skylten – dit
              jag skulle – var 50 meter bort.
            </seg>
            <seg n="0a646d1a">
              Jag kan erkänna här i talarstolen att jag hade kunnat tänka mig
              att ta de där metrarna mot enkelriktat, men jag vågade inte. Det
              var så smalt att jag inte vet hur det hade gått om jag hade mött
              en bil där.
            </seg>
            <seg n="3ae1e915">
              Jag tror alltså att det är tveksamt att tillåta detta generellt.
              Jag tror att utredningens förslag har en bättre beskrivning.
            </seg>
            <seg n="43f7b161">
              Apropå cyklister som blandas med den vanliga bilismen framställs
              det som att detta skulle innebära att det blir lättare för andra
              som inte cyklar så fort på cykelbanorna. Ja, förutsatt att rätt
              cyklister kommer bort från cykelbanorna, men det är inte alls
              säkert.
            </seg>
            <seg n="2b549fc0">
              Kort sagt tror jag därför att det är viktigt att man tänker igenom
              den här typen av förändringar väldigt noga.
            </seg>
            <seg n="bd56e8d3">
              En grundläggande fråga som berör just hur vi ska bli bättre på
              att stimulera och utveckla möjligheterna för cyklisterna handlar
              om vem som ansvarar för vad. Som flera andra redan har gjort vill
              jag för min del betona hur viktigt detta är.
            </seg>
            <seg n="36326ec8">
              Jag tror att vi lägger ansvaret i knät på lokala och regionala
              aktörer. I nästan alla frågor är det de som har ansvaret när det
              gäller hur det ska ske i praktiken. Det är till stor del kommunerna
              och de regionala huvudmännen, alltså det man brukar kalla länstrafikbolagen
              när det gäller kollektivtrafiken.
            </seg>
            <seg n="ac405c0b">
              Jag minns väl från tidigare liv som kommunstyrelseordförande
              hur viktigt det är att känna att man har det fulla ansvaret och
              att styrande stimulansbidrag eller detaljerade krav uppifrån av
              olika slag bara irriterar och – vill jag betona – ofta leder till
              att vi satsar resurserna fel. De åtgärder som behöver vidtas blir
              helt enkelt ineffektiva och vidtas i fel ordning.
            </seg>
          </u>
          <note n="c3d956af">
            Med detta, herr talman, yrkar jag bifall till utskottets förslag
            och avslag på samtliga reservationer.
          </note>
          <note n="cd064ee3">
            Överläggningen var härmed avslutad.
          </note>
          <note n="9fed283e">
            20 § Mervärdesskatt
          </note>
          <note type="speaker" n="49662e8d">
            Anf. 134 MATS PERTOFT (MP):
          </note>
          <u who="Q6043976" xml:id="i-aa247d9a742f9498-0" n="ce7c1e8a">
            <seg n="ed8579aa">
              Herr talman! Låt oss nu gå över till skattefrågorna, i det här
              fallet särskilt momsen.
            </seg>
            <seg n="f95dbb04">
              För mig är skatter i första hand ett verktyg för att både finansiera
              välfärden och styra vilket samhälle vi vill ha – ett effektivt
              och modernt samhälle som, så långt det bara är möjligt, har begripliga
              regler som är lättförståeliga och som gäller oavsett medium.
            </seg>
            <seg n="47bfcafe">
              För säkerhets skull, herr talman, vill jag börja med att yrka
              bifall till reservation 1. Övriga yttranden kvarstår naturligtvis
              men behöver inte nämnas extra.
            </seg>
            <seg n="aa8cddad">
              Jag vill inte kritisera utan lyfta fram någonting som vi i utskottet
              har kommit överens om och som vi även tidigare har sagt gemensamt,
              nämligen att riksdagen vill se till att vi får en enhetlig sänkt
              moms på e-böcker. Vi ska ha samma sänkta moms för dem som vi har
              för pappersböcker.
            </seg>
            <seg n="db21eaff">
              Det kan verka onödigt att upprepa riksdagens beslut ännu en gång,
              men problemet är att i alla fall jag gång på gång nås av signaler
              från Bryssel om att vår regering inte alltid följer riksdagens
              beslut.
            </seg>
            <seg n="bac758f4">
              För något år sedan fick vi veta att regeringen inte hade följt
              riksdagens rekommendationer när det gäller att svara på EU-kommissionens
              utkast till nya momsdirektiv. Det rättade till sig efter ett tag,
              hoppas jag.
            </seg>
            <seg n="392c780a">
              Nu får jag fortfarande besked och signaler om att regeringen
              är vankelmodig och inte kan bestämma sig. Man säger att man inte
              har någon position i frågan. Därför gläder det mig att utskottet
              i sitt förslag uttalar att utskottet förutsätter att regeringen
              delar riksdagens hållning när det gäller att sänka momsen på e-böcker
              till samma moms som vi har på pappersböcker.
            </seg>
            <seg n="3b167212">
              Jag förutsätter att Anders Borg hör detta, läser detta och följer
              detta. Det är faktiskt riksdagen som beslutar – inte regeringen.
            </seg>
            <seg n="b43e1fc9">
              Jag vill lyfta fram att vi kan glädjas över att vara överens
              i riksdagen, och jag hoppas att även regeringen är överens med
              oss och följer riksdagens beslut även när man förhandlar och diskuterar
              i Bryssel, så att jag slipper få signaler om andra synpunkter.
            </seg>
            <seg n="f652474a">
              Betänkandet gäller inte bara e-böcker. Jag vill lyfta fram en
              annan sak som den reservation som jag yrkade bifall till nyss
              också handlar om. Det gäller detta att bygga ett modernt samhälle,
              ett samhälle där vi inte alla ska behöva äga en bil.
            </seg>
            <seg n="790fefd1">
              Det är intressant att se utvecklingen i Tyskland just nu. Vi
              ser hur bilpooler växer så det knakar. En stad som Hamburg uttalar
              att man i närtid vill bli av med bilismen i centrum. Vi kan se
              hur olika bilbolag, för att behålla sina marknadsandelar, grundar
              bilpooler över hela landet. Moderna människor säger: Vi behöver
              ingen egen bil, vi bor i en stad, vi kan dela på bilar genom bilpooler.
            </seg>
            <seg n="6e0ead69">
              Sverige är ganska långt från detta. I min egen hemstad Södertälje
              har den styrande rödgröna majoriteten länge jobbat för att få
              fram bilpooler, men det saknas fortfarande incitament. Det är
              svårt att få till det utanför Helsingfors.
            </seg>
            <seg n="2589d7ba">
              Därför föreslår vi från Miljöpartiets sida att momsen för bilpooler
              sänks. Vi skulle vilja räkna detta som en sorts kollektivtrafik,
              för att få den skjuts som kanske behövs för att Sverige inte ska
              halka efter i utvecklingen.
            </seg>
            <seg n="1c7fdc14">
              Det är bra att dela. Det är bra att inte alla måste äga en bil.
              Dessutom ser vi att bilkörande och körkort inte längre är ett
              måste – om man inte bor på landet. Om man bor som jag – med 5
              kilometer till närmaste busstation, där bussen går sex gånger
              om dagen och det tar en halvtimme att åka in till tätorten – då
              behöver man bil. Men om man bor i en tätort behöver man inte bil.
            </seg>
            <seg n="6fdc6447">
              Vi borde vara mycket bättre i Sverige på att stötta en utveckling
              där inte alla måste ha bil. Men den här regeringen verkar inte
              vara särskilt intresserad av den utvecklingen. Det är beklagligt.
              Sverige skulle behöva ta en tätposition här i stället för att
              halka efter och långsamt inse att man måste göra saker i stället
              för att ligga före. Man skulle behöva tänka framåt och driva på
              trender i stället för att söla.
            </seg>
            <seg n="1107ad2b">
              Därför är Miljöpartiets förslag att sänka momsen för bilpooler
              till 6 procent. Det måste naturligtvis utredas, men jag tror att
              det vore en mycket viktig bit.
            </seg>
            <seg n="216f9728">
              I övrigt lyfter vi i vår reservation fram möjligheten när det
              gäller försäljning av vindkraftverk. Det vore fördelaktigt om
              säljarna kunde välja mellan att momsbelägga eller inte. Dessa
              möjligheter finns inom olika andra branscher. Vi menar att Sverige
              behöver ännu mer alternativa energikällor. En utbyggnad vore bra.
              Detta vore ett sätt att underlätta byggande och sedan försäljning
              av vindkraftverk. Det skulle vi vilja titta närmare på.
            </seg>
            <seg n="abad3bf2">
              Herr talman! Med dessa ord – och med förhoppningen att regeringen
              följer riksdagens beslut när det gäller sänkningen av moms på
              e-böcker och att vi kan se vidare när det gäller utvecklingen
              av bilpooler och skapa ytterligare möjligheter att inte behöva
              äga en egen bil i tätort – vill jag yrka bifall till Miljöpartiets
              reservation 1, men jag står naturligtvis bakom våra övriga reservationer.
            </seg>
          </u>
          <note type="speaker" n="02df3155">
            Anf. 135 THORALF ALFSSON (SD):
          </note>
          <u who="Q5546459" xml:id="i-11041d23a3e0060e-0" n="2a0dfa8a">
            <seg n="069e7993">
              Herr talman! Jag tänkte börja med att citera ett litet stycke
              ur betänkandet:
            </seg>
            <seg n="5cb59f30">
              Artiklarna 93–105 i mervärdesskattedirektivet 2006/112/EG behandlar
              skattesatser. Av artiklarna 96–103 framgår vilka nivåer som gäller.
              I artikel 97 anges att grundskattesatsen inte får vara lägre än
              15 procent och i artikel 98 att medlemsstaterna får tillämpa en
              eller två reducerade skattesatser, som enligt artikel 99 inte
              får vara lägre än 5 procent. De omsättningar av varor och tjänster
              på vilka reducerade skattesatser får tillämpas framgår av bilaga
              III till mervärdesskattedirektivet.
            </seg>
            <seg n="632f9285">
              Sverige har alltså inte suveränitet i skattefrågor. Det framgår
              av det citerade stycket. Liknande skrivningar finns även när det
              gäller punktskatter. Detta känner tydligen inte Folkpartiets EU-parlamentariker
              Marit Paulsen till, när hon i tv-debatten hävdar något annat.
            </seg>
            <seg n="079fb017">
              Nu behandlas och förhandlas det om ett nytt mervärdesskattedirektiv,
              och jag befarar att Sveriges skattesuveränitet kommer att begränsas
              ytterligare.
            </seg>
            <seg n="fb594a27">
              Ett område som diskuteras är momsfriheten för ideella föreningar
              som inte bedriver ekonomisk verksamhet. Jag har tidigare upplevt
              det som att ett enigt skatteutskott vill behålla momsfriheten.
              Men efter att jag har läst Socialdemokraternas och Miljöpartiets
              särskilda yttrande blir jag lite tveksam om enigheten består,
              eftersom de skriver att de vill kompensera ideella föreningar
              som förlorar momsfriheten.
            </seg>
            <seg n="0fcc3fb4">
              Herr talman! Jag vill nämna några punkter i betänkandet angående
              mervärdesskatt när det gäller de differentierade momssatserna.
            </seg>
            <seg n="2f2581d0">
              Det finns flera exempel på att den differentierade momssatsen
              är problematisk, till exempel inom olika turistnäringar, eftersom
              den leder till onaturliga konkurrensfördelar och missgynnar småskalig
              natur- och ekoturism, som främst återfinns på landsbygden. Exempelvis
              betalar man 6 procent i moms vid ett besök på en djurpark, medan
              man vid en viltskådning i det fria betalar 25 procent. Ett annat
              exempel är guidning på ett museum, som beläggs med 6 procents
              moms, medan en stadsvandring beläggs med 25 procents moms.
            </seg>
            <seg n="3bd5ae46">
              Ekoturismföreningen genomförde en undersökning kring effekterna
              av detta och kom fram till att dagens system är krångligt, byråkratiskt
              och missgynnar de mest arbetsintensiva delarna. Vidare framgick
              att de områden som missgynnades speciellt var naturupplevelser,
              där man tillsammans med lokala guider paddlar, cyklar eller åker
              skidor, i jämförelse med båtar, bussar och skidliftar i tätare
              befolkningsområden. Dessa aktiviteter är särskilt viktiga för
              landsbygden.
            </seg>
            <seg n="df72643f">
              En liknande problematik finns inom bokbranschen, där tryckta
              böcker har en momssats på endast 6 procent, medan man för e-böcker
              får betala 25 procent i moms.
            </seg>
            <seg n="bd8c9426">
              Detsamma gäller den så kallade dansbandsmomsen: musik utan tillgång
              till dansgolv belastas med den lägsta momssatsen på 6 procent,
              medan musik med tillgång till dansgolv belastas med 25 procent
              i moms.
            </seg>
            <seg n="a343e3ea">
              Under förra veckan hade vi i utskottet besök av generaldirektör
              Ingemar Hansson från Skatteverket, som redogjorde för en ny utredning
              angående skattefel. Den differentierade momssatsen innebär inte
              bara skillnader i konkurrens utan även ett incitament för momsfusk.
              Inom restaurangbranschen ska skattefelet enligt utredningen ha
              minskat med uppskattningsvis ca 700 miljoner kronor när en enhetlig
              momssats infördes.
            </seg>
            <seg n="5705c6d0">
              Frågan som man måste ställa sig är om samma momsfiffel även förekommer
              inom andra branscher där differentierade momssatser är en del
              av verkligheten. Det bästa sättet att stävja orättvisa konkurrensfördelar
              och minimera momsfuskandet är utan tvivel att minska förekomsten
              av differentierade momssatser.
            </seg>
          </u>
          <note n="73299f54">
            Därmed, herr talman, vill jag yrka bifall till reservation 2.
          </note>
          <note type="speaker" n="6ef2360f">
            Anf. 136 LENA ASPLUND (M):
          </note>
          <note n="1d532bc3">
            Herr talman! Jag vill börja med att yrka bifall till förslaget
            i skatteutskottets betänkande SkU18 Mervärdesskatt .
          </note>
          <u who="Q4987091" xml:id="i-9d9ed985faae1a6c-0" n="609055ff">
            <seg n="87f14458">
              Jaha, då är det åter dags för vårt årliga betänkande om momsmotioner.
              Även om kvällen är sen är det väl alltid trevligt att prata lite
              moms. Det berör ju rätt mycket, och det ger mycket pengar till
              statskassan.
            </seg>
            <seg n="c188f9f2">
              Jag var nyss på ett möte där vi träffade Japans nya ambassadör.
              Han berättade att Japan i dag har 5 procent moms och i april kommer
              att höja den till 8 procent. Det finns en plan att i oktober 2015
              höja den till 10 procent för att få lite ordning på ekonomin.
              Vi ska nog vara glada att vi har ordning och reda på vår ekonomi
              och inte behöver göra några höjningar. I de här betänkandena finns
              det bara förslag på att sänka momsskatter.
            </seg>
            <seg n="68f521a8">
              Det är alltid intressant att läsa alla motioner. Det finns många
              som är bra och vällovliga. Men vi begränsas starkt av EU:s momsdirektiv
              när det gäller vilka varor och tjänster som får ha så kallad låg
              moms, det vill säga en nivå under skattesatsen som i Sverige är
              25 procent.
            </seg>
            <seg n="845f14fd">
              Thoralf Alfsson tog upp det hela. Som sverigedemokrat är han
              EU-skeptisk och EU-kritisk. Jag vill säga att det är väldigt bra
              att vara med i EU, för då kan vi vara med och påverka momsdirektivet.
              Man kan som till exempel Norge ha ett EES-avtal och påverkas väldigt
              mycket av EU:s regler utan att kunna påverka det. Då är det bättre
              att vara inne.
            </seg>
            <seg n="a3d51a8e">
              Jag har full förståelse för de motioner där man anser att det
              bör finnas en likvärdighet i momssystemet. Till exempel är momsen
              för gästhamnar 25 procent, men om man driver en vanlig camping
              på kajen för husbilar eller något sådant är momssatsen 12 procent.
              Det är klart att det kan förbrylla. Men det är ett exempel på
              sådant som vi tyvärr inte kan göra något åt i dagsläget. Där gäller
              det att påverka kommissionen.
            </seg>
            <seg n="ab8640f4">
              I fjol fanns det motioner och även reservationer från MP om att
              höja momsen på flygbiljetter. I år nämns inget som helst om det.
              I fjol var det väldigt viktigt – man tyckte att det var en alldeles
              för kraftig subvention av flyget, och därför ville man höja momssatsen
              till 25 procent. Då undrar jag, Mats Pertoft: Har ni ändrat ståndpunkt
              i den frågan? Varför finns det ingen motion i år?
            </seg>
            <seg n="9c64939a">
              Socialdemokraterna och Miljöpartiet har ett särskilt yttrande
              gällande momsen för ideella föreningar. De poängterar att det
              är viktigt att föreningarna kompenseras om verksamheten inte skulle
              kunna vara skattebefriad som i dag. Det är bra – där är vi helt
              överens. Vi hoppas att kommissionen inser vikten av att kunna
              behålla skattebefrielsen för våra ideella föreningar.
            </seg>
            <seg n="6074ab0d">
              Herr talman! Visita, hotell- och restaurangnäringens organisation,
              har kommit med en rapport om de första 18 månaderna med sänkt
              moms på maten på restauranger. Det är ett exempel på att vi har
              kunnat sänka momsen i Sverige i stället för att som i Japan höja
              den.
            </seg>
            <seg n="17abe659">
              Rapporten visar att sysselsättningen i hotell- och restaurangbranschen
              har ökat i alla län. I snitt ökade sysselsättningen i hotell-
              och restaurangbranschen med 14,9 procent första halvåret 2013
              jämfört med första halvåret 2011. Momsen på maten på restauranger
              sänktes den 1 januari 2012. Den största utvecklingen hade Västmanlands
              län med 23,6 procent. I mitt hemlän Västernorrland var ökningen
              15,9 procent. Det var strax över medel och skapade faktiskt 187
              helårsarbeten.
            </seg>
            <seg n="0ba96b22">
              De senaste siffrorna jag har säger att branschen sysselsätter
              mellan 135 000 och 140 000 personer. Vad har Socialdemokraterna
              och Vänstern emot det?
            </seg>
            <seg n="a326cd00">
              Många av jobben, i stort sett de flesta, som har tillkommit inom
              restaurangsektorn är arbeten som går till ungdomar och till människor
              som sökt sig till Sverige. Det är två grupper som annars har svårt
              att hävda sig på den svenska arbetsmarknaden. Det är för dem de
              i januari 2013 9 617 nya jobben har spelat störst roll. För dem
              har restaurangmomssänkningen varit skillnaden mellan att inte
              ha jobb eller egen försörjning och att kunna försörja sig själva,
              få arbetskamrater och känna sig behövda. För både dem och samhället
              är vinsten dubbel. När man arbetar betalar man in skatt som kan
              investeras i vår välfärd.
            </seg>
            <seg n="dcfa4bb4">
              Även HRF, Hotell- och restaurangfacket, är nu positivt till reformen
              då man bland annat anser att den minskat konkurserna, vilket är
              sant. Det här är definitivt en reform som gynnar HRF:s anställda.
            </seg>
            <seg n="5ec77caf">
              Det är intressant att läsa dagens DN Debatt. Den grupp nationalekonomer
              som Socialdemokraterna har utsett för att utreda hur arbetskraften
              ska öka skriver där i sin första punkt:
            </seg>
            <seg n="b4172c01">
              Arbetslösheten i Sverige är mycket ojämnt fördelad mellan olika
              grupper. Arbetslöshet drabbar i allra störst utsträckning människor
              utan gymnasieexamen, ungdomar och utrikes födda. Ungdomar och
              utrikes födda har dessutom en svagare ställning på arbetsmarknaden
              än i flertalet jämförbara länder. Ofta står kommunerna för försörjning
              och aktivering av dessa grupper. Politik för lägre arbetslöshet
              bör särskilt utformas med dessa grupper i åtanke.
            </seg>
            <seg n="fb63db1b">
              Då undrar jag varför man är emot en reform som direkt har gynnat
              de här grupperna. Är det här bara vackra ord man kommer med om
              någonting som man egentligen inte tycker är så noga?
            </seg>
            <seg n="a57283e7">
              Ursäkta, herr talman, att jag har dragit över tiden – en liten
              stund till om det är okej.
            </seg>
            <seg n="35c8f6bd">
              Herr talman! Tillväxtanalys fick i uppgift av regeringen att
              följa upp effekterna av reformen. Man har nu kommit med en delrapport.
              I sammanfattningen kan man läsa:
            </seg>
            <seg n="2c0c8211">
              Vi kan se en starkare utveckling för företagen jämfört med föregående
              år, i både lönesummor, antal anställda och rörelsemarginal. Samtidigt
              har antalet företag som lämnat branschen – det vill säga konkurser
              – minskat och antalet nystartade företag ökat, vilket lett till
              en nettoökning i företagsstocken under 2012. Slutligen har de
              reformer som riktats mot branschen de senaste åren sammantaget
              inte inneburit lägre direkta regelkostnader för företagen. Samtliga
              delstudier i rapporten indikerar att momssänkningen har fått effekter
              i branschen.
            </seg>
            <seg n="b3a14334">
              Min fråga till S och V blir återigen: Vad har ni emot att alla
              dessa människor har fått ett jobb att gå till?
            </seg>
            <seg n="510e962b">
              Herr talman! Vi behandlar i dag ett antal yrkanden. Alla yrkanden
              utom ett gäller sänkningar av mervärdesskatten.
            </seg>
            <seg n="32e9588f">
              Mervärdesskattens betydelse måste sättas i relation till det
              samlade uttaget av skatt i Sverige. Vi måste konstatera att det
              år 1991 hände något exceptionellt, nämligen att skattebasen breddades
              i samband med skattereformen – en uppgörelse mellan framför allt
              Socialdemokraterna och Folkpartiet – och beskattningen av konsumtion
              höjdes i ett enda svep från 14 procent till över 16 procent av
              de samlade inkomsterna. Samtidigt sänktes skatten på arbete.
            </seg>
            <seg n="29323563">
              Låt oss ha i minnet att 1989–1990 var beskattningen av konsumtion,
              mervärdesskatten, 13,8 procent. Den är nu, herr talman, nästan
              22 procent. Detta är en förändring av sammansättningen av skattetrycket
              i Sverige.
            </seg>
            <seg n="351c638f">
              Jag menar att det har varit gynnsamt för Sverige att sänka skatten
              på arbete. Jag vet att några partier – jag ska inte nämna dem
              här – är för höga skatter på arbete. Men jag tycker att skatt
              på konsumtion är ett bättre sätt att hantera ett lands ekonomi,
              och jag tycker att vi ska fortsätta på den vägen.
            </seg>
            <seg n="3377e027">
              Är det bra att det väcks så många motioner om att sänka skatter?
              Jag vill gärna gratulera alla dem som är framgångsrika. Det har
              varit många framgångsrika kampanjer för sänkt moms. Många kan
              livnära sig på detta. Jag skulle gärna öka arbetslösheten i skatteplaneringsbranschen
              och inte yrka bifall till så många frågor där.
            </seg>
            <seg n="feff2d75">
              Det är glädjande att det inte heller finns några yrkanden om
              bifall till alla dessa olika förslag i betänkandet.
            </seg>
            <seg n="09701a71">
              Herr talman! Så långt var detta en uppläsning av vad jag hade
              att säga förra året – jag säger det om det var någon som inte
              märkte det. Jag hade ändrat från fru talman till herr talman.
              Det var det enda som var ändrat.
            </seg>
            <seg n="98e449b9">
              Nu har vi ett viktigt betänkande på många sätt. Hur ska vi se
              på just det som jag var inne på, nämligen konsumtion respektive
              arbete? Det är den centrala frågan.
            </seg>
            <seg n="e4ce61af">
              Det finns ett stort antal förslag om att vi ska sänka skatten
              på olika saker. För till exempel Miljöpartiet, och även Vänsterpartiet,
              tror jag, kan det var särskilt angeläget med bilpooler. Det är
              möjligen lite svårt att få det att gå ihop med att man inte vill
              bygga vägar och sådana saker. Men låt gå för det. Jag förstår
              själva syftet, att man ska stimulera till samåkande.
            </seg>
            <seg n="b1757cfe">
              Sverigedemokraterna har ett antal yrkanden som handlar om mer
              udda saker. Vi har nu en omfattning av mervärdesskatterna som
              gör att vi för i år, 2014, räknar med att ta in 352 miljarder
              kronor. Det är inte en struntsumma – det måste man säga. Och den
              har ökat ganska betydligt trots att landet enligt vissa befinner
              sig i en kris sedan 2006 och 2009, de senaste valen. Det är fråga
              om många ökade konsumtionsmiljarder som vi nu har möjlighet att
              beskatta.
            </seg>
            <seg n="db25b4bf">
              Nu gäller det att hålla reda lite grann på argumenten fram och
              tillbaka. Då kan man inte låta bli att komma in på frågan om Sverigedemokraternas
              syn på om vi har egen beskattningsrätt eller inte. Jag erinrar
              mig, herr talman, att vi förra veckan behandlade ett ärende från
              finansutskottet som handlade om upphandlingsförordningen. Nu är
              man väldigt emot EU på det här området, men där hade man en reservation
              som handlade om upphandlingsförordningen för lokalt producerad
              mat, eller om det var slaktförhållanden, där man skrev så här:
              Vi måste först och främst använda EU till detta.
            </seg>
            <seg n="67bab728">
              När det gäller EU-argument blandar man och ger när det passar.
              Man blir alldeles yr i bollen. Vad tycker man inom Sverigedemokraterna
              om EU? Här går man till attack. I ett annat betänkande, som vi
              röstade om häromdagen, var det något annat som var sanning. Då
              skulle vi använda EU.
            </seg>
            <seg n="5bb8e535">
              Herr talman! I EU-nämnden i dag fick vi höra ännu mer vad vi
              skulle använda EU till från Sverigedemokraternas sida när det
              gäller Ukrainakrisen och Krimkrisen.
            </seg>
            <seg n="cd7baf25">
              Jag tror för min del att det är viktigt att hålla fast vid att
              konsumtionen ska beskattas och att det är viktigt att ha breda
              skattebaser. Det är därför som jag är tacksam över att inget av
              de yrkanden som nu har kommit fram går igenom i detta avseende.
              Jag tror för min del att en av de viktigaste sakerna när det gäller
              den framtida beskattningen är att vi har ordning och reda på den
              stora skattebasen, som konsumtionen är.
            </seg>
            <seg n="fc51d179">
              Vi har gjort många undantag. Jag kommer ihåg att det häromåret
              redogjordes i skatteutskottet för att det i EU fanns, från de
              tre normalskattesatser som finns, mellan 1 200 och 1 500 undantag
              i de olika länderna, vilket gör det väldigt svåröverskådligt.
              Vi är då på väg att göra ytterligare, om det finns ytterligare
              människor som har framgång med sina kampanjer för det ena eller
              det andra.
            </seg>
            <seg n="50c20f0d">
              Jag tror för min del att det är bättre med låga skattesatser
              men breda skattebaser. Det tror jag är lösningen på det här också.
            </seg>
            <seg n="81e91771">
              Herr talman! Så länge som jag har suttit i skatteutskottet –
              det är fruktansvärt många år – har vi alltid haft att hantera
              någonting som heter EU:s sjätte mervärdesskattedirektiv under
              omarbetning. Det är nästan likadant som energiskattedirektivet;
              det har väl alltid varit under omarbetning och kommer kanske också
              att vara under omarbetning.
            </seg>
            <seg n="70fc492d">
              Vi är förpliktade på ganska många sätt att hålla oss till ordentliga
              principer som EU har ställt upp för mervärdesskatten. Men jag
              hoppas att den utredning om en enhetlig mervärdesskattebas som
              tillsattes av ministären Persson, 2001 eller när det var, på ett
              tillkännagivande från skatteutskottet, i framtiden ska resultera
              i att vi får tillbaka en enda mervärdesskattesats och att vi därmed
              kan öka arbetslösheten bland alla skatteplanerare.
            </seg>
          </u>
          <note n="148b56eb" type="speaker">
            Anf. 137 GUNNAR ANDRÉN (FP):
          </note>
          <note type="speaker" n="d901b9c3">
            Anf. 138 KARIN NILSSON (C):
          </note>
          <u who="Q4969654" xml:id="i-ea45456cd2190936-0" n="ed38eed2">
            <seg n="bc223c97">
              Herr talman! Tittar vi i det här tunna häftet verkar det som
              att vi är väldigt överens på mervärdesskatteområdet. Det är bara
              Miljöpartiet och Sverigedemokraterna som har reservationer. Både
              Socialdemokraterna och Vänstern har särskilda yttranden.
            </seg>
            <seg n="c33c5fa1">
              Hade vi plockat med restaurangmomsen i diskussionen kanske vi
              inte hade varit fullt så överens. Men den finns inte med i det
              här betänkandet, inte bland reservationerna i varje fall, utan
              mer i en övergripande text. Jag vill lägga diskussionen om restaurangmomsen
              åt sidan i den här debatten, för den kommer vi att få följa långt
              in i september i valrörelsens sista minuter och förmodligen också
              därefter.
            </seg>
            <seg n="e2a2b67d">
              Det finns frågor som vi är rörande överens om. Precis som Mats
              Pertoft nämnde är vi överens om e-böckerna. Vi skulle vilja ha
              samma skatt på digitala böcker som vi har på fysiska pappersböcker.
              Hur kan vi vara överens här i kammaren men ändå inte lyckas få
              det genomfört på regeringsnivå? Det kan ha sin förklaring i att
              både Frankrike och Luxemburg, som har infört samma moms på digitala
              böcker som på fysiska böcker, har en rättslig åtgärd mot sig från
              kommissionen. När det gäller den frågan måste vi jobba på bredare
              front för att rätta till detta, så att vi får med oss fler länder
              och kan göra den här ändringen på EU-nivå.
            </seg>
            <seg n="3c5524d7">
              Jag kan titta på de särskilda yttrandena, och i något av inläggen
              här nämndes de ideella föreningarna. Där är vi också rörande överens.
              Det jag nu ser som en stor utmaning är att börja om hela processen
              igen. Vi står inför ett EU-val i maj, och vi vet att våra svenska
              EU-parlamentariker – så är det förmodligen i hela Europa – är
              ute och rör på sig för att samla röster till ett nytt val. Det
              är endast tre beslutstillfällen kvar i kammaren nere i Bryssel.
              Det kan på sätt och vis vara gott, för då kan vi hoppas att de
              tre dagordningarna inte innehåller det här beslutet om ideella
              föreningar. Det tror jag inte heller att de gör. Men det innebär
              också att vi har en ny utmaning i att övertyga nya parlamentariker
              och förmodligen också nya kommissionärer.
            </seg>
            <seg n="0a2ea3c5">
              Vi har träffat skattekommissionären vid ett par tillfällen med
              utskottet, både här i Sverige och i Bryssel. Det var inte det
              allra enklaste att övertyga den mannen om hur föreningslivet fungerar
              i Sverige och hur viktig den frågan är för Sverige.
            </seg>
            <seg n="5d882d8c">
              Däremot kändes det som att vi hade lite mer medgång i parlamentet,
              och jag vet att vår egen tidigare parlamentariker Lena Ek jobbade
              aktivt med frågan innan hon blev minister, som hon nu har varit
              i snart fyra år. Detta är alltså en fråga som har levt länge i
              vårt utskott och som vi har kämpat med och påmint om väldigt länge.
            </seg>
            <seg n="08ad7d95">
              Hon gjorde ett arbete i de grupper där hon var aktiv för att
              få en förståelse över nationella gränser för detta. Det är precis
              vad vi förmodligen måste göra om igen när det nu blir nya kommissionärer
              – vi vet ju inte om Šemeta sitter kvar – och ett nytt parlament
              där nere efter valet.
            </seg>
            <seg n="302656de">
              Det är väl bara att uppmana alla ute i landet, föreningar och
              politiker, att upprepa alla önskemål om att få igenom det här
              så att det inte blir några nya momsbelagda avgifter på våra ideella
              föreningar.
            </seg>
          </u>
          <note type="speaker" n="d9ebc077">
            Anf. 139 LARS GUSTAFSSON (KD):
          </note>
          <u who="Q5777864" xml:id="i-61d84d48fe613993-0" n="6bd0579c">
            <seg n="125b8901">
              Herr talman! När jag sitter på min kammare lyssnar jag emellanåt
              på det som sägs i kammaren. Sedan dimper man ned i betänkandena
              om allt från bostadsbyggande och fiske till att åka på två hjul
              och betongklumpen skatt i skatteutskottet. Det är intressant.
            </seg>
            <seg n="576c4433">
              Mervärdesskatten är troligen den skatt som det över tid har framförts
              flest förslag på att ändra. Oftast har det varit fråga om en sänkning.
              En fråga som har tagit tagits upp är exempelvis matmomsen, som
              infördes för att reducera kostnader för framför allt barnfamiljer.
              Det är det förslag som har diskuterats mest och där det finns
              utvärderingar.
            </seg>
            <seg n="d12c70ef">
              När man ändrar en momssats uppstår ofrånkomligt avvägningar och
              bedömningar om likvärdighet gentemot sänkningar på andra skatteområden.
              För att det ska bli någon trovärdighet måste man bedöma motsvarande
              skatteområden på likvärdigt sätt. När Alliansen sänkte momsen
              på serverad mat på restauranger och serveringar skedde det i första
              hand utifrån en likvärdighetsprincip. Det märkliga förhållandet
              att ett serveringsställe hade två momssatser på samma mat beroende
              på om den förtärdes innanför eller utanför serveringsställets
              område framstod som orimligt. Det är i sådana lägen man kan överväga
              huruvida man ska ändra momssatserna.
            </seg>
            <seg n="491328c7">
              När det gäller den ideella sektorn är utskottet enigt om att
              slå vakt om de ideella föreningarnas mycket stora och viktiga
              roll i det svenska samhället. De har en lång tradition i vårt
              land. Det är inte så i andra länder. Där råder ingen oenighet.
            </seg>
            <seg n="43ed23fc">
              Herr talman! Samtidigt som det ibland finns goda skäl för en
              reducerad momssats måste likväl principen om enhetlighet vara
              utgångspunkten. Därutöver måste man beakta att mervärdesskatten
              på grund av sin konstruktion faktiskt ofta läggs ovanpå ett annat
              skatteuttag. Det är en mervärdeskonstruktion. När staten således
              påför ett område, exempelvis energi, miljö eller företag, nya
              skatter tillkommer en momsskatt på 25 procent ovanpå som är rent
              fiskal och egentligen inte har något att göra med den skattehöjning
              som har införts. Det är viktigt att hålla i huvudet.
            </seg>
            <seg n="3c6c1ac9">
              Det går inte att införa attraktiva skatter och pålagor utan att
              beakta världens högsta momsskatt, som vi har i Sverige. Det är
              summan av kardemumman som räknas av dem som ska betala.
            </seg>
            <seg n="1f3651af">
              Jag tänker inte plåga kammaren med några längre utläggningar,
              och reservationerna i betänkandet har redan debatterats. Jag ser
              ingen anledning att ytterligare kommentera dem. Därför yrkar jag
              bifall till förslaget i betänkandet.
            </seg>
          </u>
          <note type="speaker" n="62d52145">
            Anf. 140 HANS OLSSON (S):
          </note>
          <u who="Q2438833" xml:id="i-5ad756d596943d33-0" n="e1d2c89b">
            <seg n="0fae59fd">
              Herr talman! Jag ber också om ursäkt för att jag har blivit tvungen
              att begära ordet, men precis som Karin Nilsson sade skulle debatten
              handla om allt utom momssatser på restauranger. Lena Asplund hamnade
              där ändå. Med viss vana bet jag ihop och bet ihop eftersom jag
              inte ville förlänga debatten, men sedan passerade Lena gränsen
              när hon hänvisade till en DN-artikel. Hon sade att man förordade
              sänkt moms på sådana tjänster. Men hon läste inte riktigt klart.
              Därför ska jag för kammaren läsa resten av artikeln så att vi
              vet vad som stod där:
            </seg>
            <seg n="6da03456">
              Bland de arbetslösa finns alltså en växande grupp som står särskilt
              långt från arbetsmarknaden, bland annat på grund av låg utbildning.
              Detta innebär att det finns två principiella skilda vägar för
              att sätta fler i arbete. Den ena strategin går ut på att försöka
              sänka reservationslönen bland de arbetslösa, till exempel genom
              sänkta ersättningar och socialförsäkringar för att försöka stimulera
              framväxten av fler låglönejobb genom till exempel subventioner
              till vissa branscher. En sådan strategi skulle visserligen kunna
              minska arbetslösheten men den skulle också leda till större lönespridning,
              sämre försäkringsskydd och förmodligen också till lägre produktivitetstillväxt.
              På grund av dessa negativa välfärdseffekter förordar vi i den
              här rapporten i stället en alternativ strategi som försöker stärka
              utsatta grupper på arbetsmarknaden så att dessa får bättre möjlighet
              att ta de jobb som finns, bland annat genom satsning på utbildning.
            </seg>
            <seg n="e9110b28">
              Det är en stor skillnad, mina vänner!
            </seg>
          </u>
          <note type="speaker" n="d9f5d609">
            Anf. 141 LENA ASPLUND (M) replik:
          </note>
          <u who="Q4987091" xml:id="i-80d2000f9d9c2cb3-0" n="609055ff">
            <seg n="c21488e5">
              Herr talman! 700 miljoner är nästan ett års bistånd till Afghanistan.
              Så mycket pengar anser Skatteverket att reformen har gett i ökade
              skatteintäkter tack vare minskat fusk. Vad är problemet, Hans
              Olsson?
            </seg>
            <seg n="d998a607">
              Fusket var stort. Jag antar att Hans Olsson har råkat ut för
              det. Jag har råkat ut för det när jag har ätit på ett ställe där
              det på kvittot har stått äter ute eller tar med, fast man har
              suttit i restaurangen.
            </seg>
            <seg n="940fdf86">
              Jag har hört restaurang- eller kaféägare som har verksamhet där
              man både kan hämta och ta med sig eller sitta i restaurangen och
              äta säga att det är oerhört svårt med gränsdragningen. Kunden
              har handlat i kassan och säger att han ska ta med sig maten. Kaféägaren
              slår in 12 procent moms, och kunden får sin påse och går. I dörren
              träffar kunden en vän som ska äta på plats. Då säger kunden att
              han ska ta sin påse och sätta sig i restaurangen. Hur gör kafé-
              eller restaurangägaren då? Springer ägaren till kunden och ropar
              att mer moms måste läggas på priset annars måste kunden ställa
              sig utanför dörren?
            </seg>
            <seg n="14de5ade">
              Det är ett gränsdragningsproblem. Det blev fusk. Vi talar om
              700 miljoner. Det är nästan ett års bistånd till Afghanistan,
              som kan gå till kvinnor, barn, utbildning och skola. Är inte det
              bättre än att pengarna ska fuskas bort i branschen?
            </seg>
            <seg n="85a481cb">
              Eller vill Hans Olsson höja momsen på maten på Ica och Domus
              för barnfamiljerna till 25 procent?
            </seg>
          </u>
          <note type="speaker" n="91f3af90">
            Anf. 142 HANS OLSSON (S) replik:
          </note>
          <u who="Q2438833" xml:id="i-5ad756d596943d33-1" n="e1d2c89b">
            <seg n="5ccc9ea7">
              Herr talman! Vi hamnar ändå i momsdiskussionen. Okej, men skyll
              inte på mig.
            </seg>
            <seg n="b9a59e5a">
              Nu måste vi få ett klargörande eftersom jag blir lite förvirrad.
              Nu är plötsligt argumentationen för sänkningen av restaurangmomsen
              att agera mot skattefusk, skapa rättvisa för andra och så vidare.
              Men när regeringen lade fram förslaget om sänkning av restaurangmomsen
              fanns ett enda syfte, nämligen att öka sysselsättningen. Priset
              för att gå på restaurang skulle sjunka. Fler skulle gå på restaurang
              och äta tack vare prissänkningen, och på så vis skulle jobben
              bli fler i restaurangbranschen.
            </seg>
            <seg n="f726e1b8">
              Detta var motivet, och det var därför sänkningen infördes av
              regeringen. Att man i efterhand bygger på med andra saker har
              inte med saken att göra. Detta var regeringens lösning på bland
              annat ungdomsarbetslösheten.
            </seg>
            <seg n="51278e79">
              Hur har det gått med lösningen på problemet med ungdomsarbetslösheten?
              Jag har tittat på denna fråga i dag. Jag förstod att Lena Asplund
              skulle köra den här svängen, så jag förberedde mig lite. Jag kollade
              på Ekonomifakta, det vill säga Svenskt Näringslivs siffror.
            </seg>
            <seg n="68e4c54c">
              Vi kan titta på ungdomsarbetslösheten i januari 2007, precis
              när ni tillträdde. Då var den 19 procent. År 2012, när momsen
              sänktes, var arbetslösheten 22,9 procent. Två år senare är frågan
              om ni har lyckats. Nej, det är exakt samma siffror, det vill säga
              22,9 procent, som för två år sedan. Sänkningen av momsen har inte
              löst problemet med att Sverige har en av Europas högsta siffror
              för ungdomsarbetslösheten.
            </seg>
          </u>
          <note type="speaker" n="f78233b1">
            Anf. 143 LENA ASPLUND (M) replik:
          </note>
          <u who="Q4987091" xml:id="i-80d2000f9d9c2cb3-1" n="609055ff">
            <seg n="a9f3dc3a">
              Herr talman! Hans Olsson svarar inte på min fråga om 700 miljoner.
              Vad var det för fel på att statskassan får in mer pengar?
            </seg>
            <seg n="2a7f61d9">
              Jag har en fråga till med tanke på att Hans Olsson läste vidare
              i DN Debatt-artikeln att det var bättre att ta andra jobb – ungefär
              så tolkade jag orden.
            </seg>
            <seg n="8d64c5a8">
              Vad är det för fel på restaurangjobb? Jag har själv jobbat i
              restaurang när jag var ung. Det sysselsätter väldigt många unga
              människor. Människor får sitt första jobb, en väg in på arbetsmarknaden
              och får någonting att komma med när de söker nästa jobb. Jag har
              jobbat där. Jag har gjort detta, och jag kan göra det.
            </seg>
            <seg n="107f2394">
              Hans Olsson vidhöll också att priserna inte hade sjunkit. De
              har heller inte ökat i takt med vad råvarorna har gjort. Om man
              skulle titta på hur priserna på restauranger i normala fall har
              ökat är prissänkningen någonstans kring 3 procent.
            </seg>
            <seg n="ee35b101">
              Det var väl KI som sade att 4 000 av jobben var direkt avhängiga
              momsskattesänkningen. En hel del beror kanske också på de sänkta
              arbetsgivaravgifterna för unga. De vill ni också ta bort. Restaurangnäringen
              kallar det för dubbelstöten.
            </seg>
            <seg n="6586fdc5">
              Vad har ni egentligen emot restaurangnäringen? Varför är inte
              de jobben bra? När vi diskuterade detta innan det infördes då
              raljerades det över McDonalds. Finns det några bättre jobb? Det
              är väldigt bra jobb för ungdomar att börja jobba inom restaurangbranschen.
            </seg>
            <seg n="17d32c99">
              Det är inte speciellt walk-in-the-park-jobb. Det är hårt och
              stressigt. Men många tycker att det är trevligt och bra, och det
              är en första väg in. Det kan jag bekräfta. Jag tyckte att det
              var riktigt kul. Jag har jobbat både i gatukök, kaféer och på
              restaurang.
            </seg>
            <seg n="22732779">
              Det är inte ett dugg fel på det. Varför, Hans Olsson, är ni emot
              det så?
            </seg>
          </u>
          <note type="speaker" n="168f15e5">
            Anf. 144 HANS OLSSON (S) replik:
          </note>
          <u who="Q2438833" xml:id="i-ccb7a54c88b75640-0" n="e1d2c89b">
            <seg n="8c3dfc4e">
              Herr talman! Låt mig först börja med de 700 miljonerna. Där glider
              Lena Asplund också lite grann på sanningen, precis som när hon
              hänvisar till debatten.
            </seg>
            <seg n="ebea4273">
              Vad generaldirektören sade, för jag var med på samma utskottssammanträde,
              var att det inte berodde på att ni hade sänkt momsen på restauranger.
              Det var för att det var lika moms. Skulle det resonemanget gälla
              skulle vi ena oss om en enhetlig moms, eftersom man fuskade på
              grund av att det var två olika momssatser. Det berodde inte på
              att man hade sänkt restaurangmomsen.
            </seg>
            <seg n="d34bba34">
              Sverige har nu ett jätteproblem med jättehög arbetslöshet. Samtidigt
              måste vi låna pengar för att få det att gå ihop. Då måste vi få
              ut maximal effekt av varje krona. Lena Asplund hänvisar till Konjunkturinstitutet.
              Det säger att det inte kan peka på att det har blivit 4 000 nya
              huvuden, utan det är arbetstid motsvarande det. Det kan lika gärna
              vara människor som har gått upp i tid. Det är andra siffror än
              vad branschorganisationerna använder.
            </seg>
            <seg n="7677c4da">
              Det har skett till en kostnad av 5 600 miljoner. Det är 1,4 miljoner
              per jobb. Man skulle kunna göra ett räkneexempel. Om man anställer
              en kille eller tjej med 21 000–22 000 kronor i månaden och betalar
              full arbetsgivaravgift får man ut ungefär tre jobb på miljonen.
            </seg>
            <seg n="e0e2900f">
              Man kan då ta tre gånger 5 600 miljoner som är kostnaden. Det
              skulle ge 16 000 jobb, och detta har gett kanske 4 000 jobb. Det
              är kanske därför ni har förvandlat ett plus 2006 på 67 miljarder
              till nu ett minus på 94 miljarder. Ni har sålt grejer för 106
              miljarder. Det är kanske dags att anmäla er till TV3:s Lyxfällan
              .
            </seg>
          </u>
          <note n="4e7881c1" type="speaker">
            Anf. 145 GUNNAR ANDRÉN (FP) replik:
          </note>
          <u who="Q5556677" xml:id="i-8e8e5a22877d9535-0" n="e1d2c89b">
            <seg n="2837d178">
              Herr talman! Som herr talmannen vet frustar jag av nyfikenhet
              och vetgirighet. Jag har därför en fråga till Hans Olsson från
              Socialdemokraterna.
            </seg>
            <seg n="d425ab4c">
              De flesta av oss ligger väl egentligen och sover på det gemensamma
              valmanifestet som Socialdemokraterna, Vänsterpartiet och Miljöpartiet
              lade fram den 31 augusti 2010. En del har kanske inte läst det.
            </seg>
            <seg n="00c4fd21">
              Där står det under punkten konkurrenskraft att ett av de vallöften
              som Socialdemokraterna, Vänsterpartiet och Miljöpartiet ville
              genomföra – om olyckan var framme, vilket det inte står, och ni
              skulle få makten – var att sänka restaurangmomsen, det vill säga
              skatten på lagad mat. Så blev det inte. Det var ju vi som införde
              detta. Ni borde vara glada, enligt min uppfattning, över att vi
              infört det.
            </seg>
            <seg n="a51c8a64">
              Herr talman! Min fråga till Hans Olsson är: När inträffade förändringen
              hos er, Vänsterpartiet och Miljöpartiet som gör att ni tycker
              att det var ett dåligt förslag ni gick fram med? Det är väl ändå
              på det sättet att det som står i ett valmanifest ska man försöka
              genomföra? Om nu olyckan hade varit framme, Hans Olsson, var det
              ju ni som skulle ha genomfört det och inte vi. När och varför
              inträffade denna förändring?
            </seg>
            <seg n="21b35975">
              Jag vill lägga till en sak, herr talman. Det fanns i valmanifestet
              en reservation där det stod om det ekonomiska utrymmet tillåter.
              Det stod på alla punkter. Det hade ni som utväg. Men när och varför
              ändrade ni er?
            </seg>
          </u>
          <note type="speaker" n="7e3b5aca">
            Anf. 146 HANS OLSSON (S) replik:
          </note>
          <u who="Q2438833" xml:id="i-ccb7a54c88b75640-1" n="e1d2c89b">
            <seg n="8db9cd22">
              Herr talman! Efter snart åtta år med borgerlig regering finns
              det nästan inte något ekonomiskt utrymme över huvud taget som
              tillåter någonting. Det är det ena.
            </seg>
            <seg n="c87bb0a5">
              Det andra är att man kan ändra sig. Det är det enkla svaret.
              Varför kan man ändra sig? Jo, därför att man kanske ökar sin kunskap.
              Nu har EU-kommissionen, ert eget Finanspolitiska rådet, Konjunkturinstitutet,
              SCB och IFAU sagt: Det här är inte någon bra grej. Det kostar
              alldeles för mycket och ger alldeles för lite tillbaka. Det är
              bättre och smartare att använda pengarna på ett mer effektivt
              sätt.
            </seg>
            <seg n="55790599">
              Okej, då är frågan: Ska vi lyssna på professionen, eller ska
              vi lyssna på branschorganisationerna som har ett eget intresse
              i detta och säger att det är himmelriket och ger guld och gröna
              skogar? Vi socialdemokrater väljer att lyssna på professionen
              som vi i någon mening kan säga inte talar i egen sak.
            </seg>
            <seg n="77a50138">
              Det är anledningen. Vi har fått vetskap om att det inte är världens
              smartaste grej. Om du kan köpa någonting, Gunnar Andrén, för låt
              oss säga 300 000 kronor, men lik förbaskat går du och betalar
              1,2–1,3 miljoner för den grejen, skulle du göra det? Det är meningen
              att du ska svara nu.
            </seg>
          </u>
          <note n="b5066a93" type="speaker">
            Anf. 147 GUNNAR ANDRÉN (FP) replik:
          </note>
          <u who="Q5556677" xml:id="i-8e8e5a22877d9535-1" n="e1d2c89b">
            <seg n="20ee1142">
              Herr talman! Det var intressanta svar Hans Olsson lämnade. Det
              ena var att det inte skulle finnas något ekonomiskt utrymme. Det
              var ett argument som ni själva använde att det fanns ekonomiskt
              utrymme, men ni hade en reservation om det inte fanns.
            </seg>
            <seg n="a94e2cac">
              Den andra delen är ännu intressantare. Ni säger att ni lade fram
              ett förslag som professionen säger inte var bra. Hade ni inte
              undersökt detta innan? Lade ni fram förslag som ni visste var
              dåliga?
            </seg>
            <seg n="c1f005ea">
              Det är ett intressant faktum från Hans Olsson. Ni har lagt fram
              förslag som professionen av olika skäl underkänner. Hans Olsson
              räknade upp dem alla.
            </seg>
            <seg n="e8d11013">
              Nu har det inte kommit något nytt gemensamt valmanifest. Det
              kanske inte heller kommer något. Då får vi hålla oss till detta
              även 2014. Det från den 31 augusti 2010 verkar bli det senaste
              från er även i valrörelsen 2014.
            </seg>
            <seg n="a44c5087">
              Då är min fråga: Vilka övriga skatteförslag var det som ni inte
              trodde på men som ni lade fram i detta valmanifest? Det är väldigt
              intressant för väljarna 2014 att få veta. Vilka förslag är det
              som ni har genomarbetat, och vilka förslag har ni inte genomarbetat?
              Det tror jag att väljarna 2014 vill veta.
            </seg>
            <seg n="39b58e64">
              Nu vet vi att det förslag som ni lade fram 2010 trodde ni i varje
              fall på en punkt inte själva på. Min fråga är: Vilka övriga förslag
              som ni lägger fram tror ni inte själva på? Det tror jag att väljarna
              är väldigt intresserade av att få veta.
            </seg>
          </u>
          <note type="speaker" n="73dc7e96">
            Anf. 148 HANS OLSSON (S) replik:
          </note>
          <u who="Q2438833" xml:id="i-5ad756d596943d33-2" n="e1d2c89b">
            <seg n="18e811ea">
              Herr talman! Jag tror att man ska vara lite försiktig, Gunnar
              Andrén. Det är en stor skillnad att lämna ett förslag som visar
              sig med hjälp av professionen kanske inte var så bra mot vad du
              har gjort, att genomföra ett förslag som professionen säger är
              dåligt. Gunnar Andrén måste väl förstå skillnaden. Ni har genomfört
              det fast det var så dåligt. Vi hade ett förslag.
            </seg>
            <seg n="37849d37">
              Men du genomförde det fast professionen, EU-kommissionen, ert
              finanspolitiska råd, Konjunkturinstitutet och SCB tyckte att det
              var ett dåligt förslag. Då backar vi lite grann, för vi vill ju
              inte lägga fram dåliga förslag. Men vad gjorde du, Gunnar? Du
              genomförde det.
            </seg>
            <seg n="3c500e61">
              Om vi inte bryr oss så mycket om politik utan bara tänker: Okej,
              vi har ett besvärligt läge i Sverige. Vi har en högre ungdomsarbetslöshet
              än många andra länder i Europa. Är det då inte ganska smart att
              vi i lugn och ro sätter oss ned och tänker: Hur får vi ut maximal
              effekt av våra gemensamma skattepengar? Hur ska vi använda dem
              smartast för att ut maximal effekt?
            </seg>
            <seg n="c7fd2eb7">
              Nu vet vi alla att det här är väldigt dyrt och ineffektivt. Varför
              ska det då vara så svårt att ändra sig? Det är så vi tänker. När
              vi kommer till makten – om vi nu gör det – vill vi få ut maximalt
              av våra skattepengar för att få ordning på ungdomsarbetslösheten.
              Är det så fel? Det är väl bra, Gunnar Andrén?
            </seg>
          </u>
          <note n="cd064ee3">
            Överläggningen var härmed avslutad.
          </note>
          <note n="205c3091">
            21 § Skatteförfarande och folkbokföring
          </note>
          <note type="speaker" n="1a057fd9">
            Anf. 149 ANDERS KARLSSON (S):
          </note>
          <u who="Q3375074" xml:id="i-ac290ec9e1e10585-0" n="4940819a">
            <seg n="dffe6a0f">
              Herr talman! Grundläggande för ett bra skattesystem är att det
              måste vara enkelt att förstå. Det måste vara enkelt att redovisa.
              Det ska vara svårt att skatteplanera och komma undan skatt. Skatterna
              bör därför vara så likformiga som möjligt, med få undantag och
              särregler.
            </seg>
            <seg n="5a779c13">
              Reglerna bör också medverka till att det är attraktivt att redovisa
              och betala skatt på ett korrekt sätt, till exempel genom sambandet
              mellan taxerad inkomst och ersättning i socialförsäkringarna.
            </seg>
            <seg n="05f7c7dd">
              Det är viktigt att skattemyndigheter, tull och rättsväsen har
              resurser och möjligheter att kontrollera att reglerna följs och
              att beivra skattebrott.
            </seg>
            <seg n="5b0e2c6c">
              En välfärd finansierad med skatter bygger på att medborgare och
              företag uppfyller sina skyldigheter och redovisar och betalar
              skatt på ett korrekt sätt. Skattefusk skapar orättvisa, snedvrider
              konkurrensen och leder till att skattesystemets och välfärdsstatens
              legitimitet försvagas. Att vissa undviker att betala in skatt
              innebär att skattebördan ökar för andra.
            </seg>
            <seg n="e161e801">
              För att skattemoralen ska vara hög krävs att alla bidrar solidariskt.
              Om medborgarna misstänker att inte alla solidariskt bidrar till
              finansieringen av den offentliga sektorn urholkas tilltron till
              välfärdsstaten och skattesystemet. Därför ska skattefusk så väl
              som bidragsfusk bekämpas då det riskerar att underminera skattemoralen.
            </seg>
            <seg n="b943dc59">
              Herr talman! Vi socialdemokrater vill ha skatteregler som uppmuntrar
              långsiktigt företagande i Sverige. Vår bas- och exportindustri
              ska värnas. Just därför har Sverige ganska generösa avskrivnings-
              och kvittningsregler. Men de företag som verkar i Sverige ska
              också göra rätt för sig.
            </seg>
            <seg n="ef6d82d9">
              Våren 2012 gjorde SVT en genomgång av hur mycket de 20 största
              koncernerna i Sverige betalade i bolagsskatt. I botten av listan
              finns sju koncerner som var nolltaxerare. Dessa sju betalade ingenting
              eller mycket lite i bolagsskatt 2010 trots att samtliga koncerner
              redovisade vinst och delade ut den till sina aktieägare samma
              år. Det kan säkert finnas olika förklaringar och goda anledningar
              till att det ser ut som SVT beskriver för dessa enskilda koncerner.
              Det skulle till exempel kunna bero på kvittningsmöjligheter, där
              gamla förluster kvittas mot nya vinster.
            </seg>
            <seg n="9032461b">
              Sverige måste sätta stopp för konstruktioner där man flyttar
              patenträttigheter och annat till särskilda bolag som betalar skatt
              i skatteparadis. Därför vill vi att Sverige går i täten för nya
              internationella regelverk som sätter stopp för skatteflykten till
              skatteparadisen.
            </seg>
            <seg n="f714430c">
              Herr talman! Den svarta ekonomin bland svenska företag är ett
              stort samhällsproblem som innebär att konkurrensen mellan seriösa
              och oseriösa företag snedvrids kraftigt på det seriösa företagets
              bekostnad och att staten går miste om mångmiljardbelopp i förlorade
              skatteintäkter.
            </seg>
            <seg n="53f5ddb7">
              Den exakta storleken på den svarta ekonomin är okänd men man
              har uppskattat de uteblivna skatteintäkterna till följd av svartarbete
              till 65–70 miljarder kronor.
            </seg>
            <seg n="bbaefbba">
              Nyckeln till en effektiv bekämpning av den svarta ekonomin ligger
              i ett verkligt effektivt kontrollsystem kombinerat med kännbara
              sanktioner för dem som inte efterlever reglerna.
            </seg>
            <seg n="183d8a30">
              Herr talman! Månadsuppgiftsutredningen har i sitt betänkande
              SOU 2011:40 föreslagit att uppgift om utgiven ersättning och förmån
              som utgör intäkt i inkomstslaget tjänst ska lämnas varje månad
              och att den årliga kontrolluppgiften för intäkt i inkomstslaget
              tjänst tas bort.
            </seg>
            <seg n="ebdc7c9b">
              Riksdagsmajoriteten beslutade i december 2012 att regeringen
              under 2013 skulle lägga fram ett förslag om månadsuppgift om anställdas
              löner och skatter med ett ikraftträdande den 1 januari 2014. Men
              regeringen har valt att gå emot riksdagen – en för oss socialdemokrater
              märklig ståndpunkt när också en enig bransch vill införa det.
            </seg>
            <seg n="820f1a3b">
              Månatlig redovisning eller kontrolluppgift på individnivå innebär
              att möjligheten att upptäcka svartarbete förbättras. Den utgör
              ett naturligt komplement till de krav på personalliggare som gäller
              i vissa branscher och kan komma att införas i byggbranschen. Fördelen
              är att den anställde på detta sätt kan vara säker på att skatter
              och avgifter är inbetalda. Det minskar också utrymmet för organiserat
              svartarbete med företag som försvinner när uppgifterna når Skatteverket.
            </seg>
            <seg n="779c3da7">
              Herr talman! De nya regler för F-skattsedel som trädde i kraft
              den 1 januari 2009 anser vi inte behövdes. Innan förändringen
              nekades bara 1,5 procent F-skattsedel. Vi anser därför att det
              inte behövdes några lättnader. Förändringen var snarare ett politiskt
              beställningsarbete. Sedan införandet har det kommit uppgifter
              från olika branscher om att löntagare tvingats att bli företagare
              för att behålla eller få jobb.
            </seg>
            <seg n="41399a69">
              Nu har ett enhälligt skatteutskott beslutat att regeringen måste
              se över effekterna av det nya systemet för F-skatt – inte bara
              ur ett arbetsmarknadsperspektiv utan också ur ett skatteuppbördsperspektiv.
              Vi vill därför att antalet uppdragsgivare återfår en betydelse
              när Skatteverket bedömer huruvida en person ska betraktas som
              självständig företagare eller anställd – det så kallade arbetstagarbegreppet.
              Detta krav kommer att minska möjligheten för arbetsgivare att
              tvinga anställda att starta företag enbart i syfte att sänka sina
              arbetskraftskostnader.
            </seg>
            <seg n="5e3a3c43">
              Vi vill att utländska företags verksamhet i Sverige ska vara
              synlig för våra myndigheter. En översyn av F-skatten måste därför
              till för att lösa frågan om registrering av utländska företag,
              genom till exempel obligatorisk svensk F-skattsedel eller på annat
              sätt, inte minst då det i dag inte finns något krav på att utländska
              företag ska registrera sig i Sverige för att få bedriva näringsverksamhet.
              Med dagens lagstiftning har Skatteverket ingen möjlighet att stoppa
              vare sig bulvanförhållanden eller uppenbart grova oseriösa ansökningar.
            </seg>
            <seg n="777d7864">
              Till sist, herr talman: Jag har räknat upp en del av våra förslag
              – alla lika viktiga och angelägna. Mer om dessa förslag går att
              läsa i våra motioner på området. Samhället behöver mer pengar
              för sjukvård, omsorg, infrastruktur och arbetsmarknad. Därför
              ska alla krafter sättas in för att komma åt de 133 miljarder som
              undanhålls genom skattefusk.
            </seg>
            <seg n="ff7a2e60">
              Med detta ställer jag mig självfallet bakom alla S-reservationer,
              men för tids vinnande yrkar jag bifall endast till reservation
              som jag inte kommer ihåg numret på. Jag får återkomma.
            </seg>
          </u>
          <note type="speaker" n="d53ee48f">
            Anf. 150 MATS PERTOFT (MP):
          </note>
          <u who="Q6043976" xml:id="i-aa247d9a742f9498-1" n="ce7c1e8a">
            <seg n="3a22c713">
              Herr talman! För tids vinnande vill jag yrka bifall endast till
              reservation 11, men jag står naturligtvis bakom alla Miljöpartiets
              reservationer i frågan.
            </seg>
            <seg n="c85a25bd">
              Betänkandet handlar till stor del om skatteförfarande. Jag vill
              lyfta fram en fråga som vi i Miljöpartiet har återkommit till
              i flera år, nämligen fusk – skattefusk. Det finns ett område som
              alliansregeringen helt enkelt blundar för. Man vågar inte ta tag
              i det. Det är ett område som dryper av fusk och där det är jättemycket
              fusk. Konstigt nog verkar inget parti i Alliansen vara berett
              att ta tag i det. Det handlar om reseavdragen.
            </seg>
            <seg n="8624539a">
              Den utredning som gjordes av Skatteverket för ett antal år sedan
              visade på en fuskfrekvens på 40 procent av alla ansökningar och
              alla avdrag. 40 procent var orättfärdiga, felaktiga eller fuskaktiga.
              Detta är ett bortfall skattemässigt på 1,7 miljarder eftersom
              man inte vågar ta tag i frågan.
            </seg>
            <seg n="4d669d31">
              Det brukar sägas att reseavdragen är viktiga för glesbygden.
              Problemet är bara att det inte är i glesbygden som det stora fusket
              förekommer. Det är i tätortsnära områden, till exempel i de närmast
              belägna länen i Helsingforssregionen – Södermanland, Uppsala och
              så vidare. Fusket sker inte i Norrland, Värmland, Småland och
              sådana områden i Sverige, utan det sker i områden med lagom bilavstånd
              där bättre bemedlade herrar kan åka i lite dyrare bilar till staden.
              Det är nämligen medelåders och äldre män, oftast med större bilar,
              som utnyttjar reseavdragen alldeles speciellt. 40 procent av dem
              fuskar, och det undandrar staten skatteinkomster på 1,7 miljarder.
            </seg>
            <seg n="9494255d">
              Jag undrar varför vår finansminister inte bryr sig om det. Jag
              undrar varför Alliansen, som talar väl och länge om skattefusk
              och hur farligt det är, inte bryr sig. Jag tycker att det är ganska
              anmärkningsvärt.
            </seg>
            <seg n="edc9f859">
              Det finns olika, väl beprövade, sätt att göra reseavdraget färdmedelsneutralt
              och avståndsbaserat. De flesta av våra grannländer har det så.
              Där har fusket minskat, och det är inte så att människor har flyttat
              från landsbygden. Sin vana trogen verkar de borgerliga partierna
              inte våga ta tag i dessa frågor. Jag tycker att det är beklagligt
              och bedrövligt. Det är en skam ur skattesynpunkt.
            </seg>
            <seg n="c87a7f2e">
              Detta är någonting jag vill skicka med till allianspartierna:
              Varför vågar ni inte ta tag i fusket när det är så stort och handlar
              om så mycket? Tänk om ni hade 1,7 miljarder mer i budgeten! Det
              är väl någonting sådant ni behöver nu när Anders Borg skrapar
              i kassakistan för att få verkligheten att gå ihop.
            </seg>
            <seg n="7fac4ba1">
              Låt oss tänka på skattefusket. Sverige vill ju gärna vara en
              förebild. Vi vill vara en förebild internationellt. Jag välkomnar
              alla dessa avtal Sverige har slutit de senaste åren med olika
              skatteparadis. Men här vill jag lyfta fram en annan fråga som
              jag tycker är viktig. Sverige sluter avtal med olika skatteparadis.
              Sverige kan göra det, och EU-länderna kan göra det. Det är väldigt
              bra. Det är bra att vi tvingar skatteparadisen att öppna sina
              kassaböcker och visa sina bankkonton.
            </seg>
            <seg n="b5ab6a22">
              Det finns dock många länder i världen som skulle behöva detta
              och som inte har denna makt. De kan inte sätta kraften bakom viljan
              att öppna böckerna. Därför skulle vi behöva land-till-land-rapportering
              över hela världen. Sverige skulle aktivt behöva driva på internationellt
              och stödja land-till-land-rapportering så att även utvecklingsländer
              skulle få en chans att se in i böckerna. Då skulle man kunna tvinga
              multinationella bolag att inte flytta sina intäkter från det ena
              landet till det andra för att undvika skatteinbetalning. Där skulle
              Sverige kunna göra mycket mer än vad vi gör när vi hjälper länderna
              genom olika biståndspengar. Vi skulle kunna vara den förebild
              som vi säger att vi vill vara, och vi skulle kunna ha rent samvete
              på ett annat sätt.
            </seg>
            <seg n="1df10d18">
              Herr talman! Det finns många saker i förslaget som är väl värda
              att tala om. Jag nöjer mig med mina frågor till Alliansen om varför
              de inte gör något åt skattefusket när det gäller reseavdrag. Jag
              nöjer mig också med att än en gång påpeka vikten av att Sverige
              är en förebild och inte bara egoistiskt handlande när det gäller
              land-till-land-rapportering.
            </seg>
            <seg n="03613186">
              I övrigt står jag bakom Miljöpartiets texter i reservationerna.
            </seg>
          </u>
          <note type="speaker" n="c0f946bb">
            Anf. 151 THORALF ALFSSON (SD):
          </note>
          <u who="Q5546459" xml:id="i-11041d23a3e0060e-1" n="2a0dfa8a">
            <seg n="3429327b">
              Herr talman! Skatteförfarande handlar till viss del om att uppnå
              legitimitet för vårt skattesystem. I betänkandet finns en rad
              förslag om hur skattefusk ska förhindras. Flera av förslagen har
              även Skatteverkets goda minne och inte minst stöd även från företrädare
              inom branscher i näringslivet.
            </seg>
            <seg n="a46c3824">
              Byggbranschen har under lång tid eftersökt de två verktygen personalliggare
              och månadsuppgifter för att få en bransch utan svartarbete. Byggbranschen
              har på frivillig väg infört ID06 – obligatorisk id- och närvaroredovisning
              – på byggarbetsplatser för att försvåra ekonomisk brottslighet
              samt stärka den sunda konkurrensen. Efter det att hela oppositionen
              i utskottet har stått bakom införandet av personalliggare inom
              byggbranschen har det även blivit utskottets ståndpunkt att göra
              ett tillkännagivande om att regeringen ska återkomma till riksdagen
              med ett förslag om personalliggare.
            </seg>
            <seg n="a33f6e49">
              Att införa månadsuppgifter i stället för en kontrolluppgift årligen
              till Skatteverket skulle utan tvekan minska skattefelet. Det skulle
              dessutom förhindra och försvåra diverse avarter av företagande
              som i dag existerar inom vissa branscher. Det finns paralleller
              inom andra branscher, till exempel taxibranschen och deras tömningscentraler,
              där det sannolikt bara är de seriösa företagen som ansluter sig
              till de frivilliga systemen. För att komma till rätta med problemen
              med svartarbete krävs uppenbarligen lagstiftning. Jag är övertygad
              om att månadsuppgifter kommer att införas inom en inte alltför
              avlägsen framtid. Det kommer på sikt vara en naturlig del av vårt
              ständigt ökande informationssamhälle.
            </seg>
            <seg n="003c7af0">
              Herr talman! Direkt kopplad till månadsuppgifter är också frågan
              om synliga skatter och avgifter på lönebeskedet. Med införande
              av månadsuppgifter – om det skulle ske – finns också goda förutsättningar
              för att få med saker och ting på lönebeskedet. Generellt sett
              finns en stor okunskap om vilka skatter och avgifter som betalas
              för inkomst av tjänst. Det är en okunskap som lätt kan leda till
              missuppfattningar om hur våra gemensamma resurser och vår välfärd
              finansieras.
            </seg>
            <seg n="5a96aacc">
              För att öka medvetenheten måste dessa skatter och avgifter synliggöras
              i största möjliga mån. Många arbetstagare inser inte vad arbetsgivaravgifter
              har för inverkan på deras inkomster i framtiden, utan ser mest
              till vad som hamnar på det personliga kontot varje månad.
            </seg>
            <seg n="f77169c8">
              Om arbetsgivaravgiften synliggjordes på lönebeskedet skulle insikten
              om dess storlek och betydelse sannolikt leda till en viss eftertänksamhet.
            </seg>
            <seg n="d3806248">
              I dag ser vi det som en självklarhet att löneskatt redovisas
              på vårt lönebesked. Det borde vara lika självklart att även arbetsgivaravgifterna
              synliggörs.
            </seg>
            <seg n="1611c51f">
              Herr talman! När det gäller skydd för folkbokföringsuppgifter
              har det framkommit i ett flertal utredningar att det finns brister
              i de rutiner som tillämpas.
            </seg>
            <seg n="e8334e37">
              Många människor lever i dag under allvarliga hot, vilket utgör
              ett stort problem i deras liv. Ett vanligt scenario är att en
              man hotar och förföljer en person, ofta kvinnor och barn. Men
              det kan även röra sig om att någon känner sig allvarligt hotad
              av kriminella personer eller grupperingar. För att skydda sig
              från dessa hot kan det krävas att personuppgifter som i vanliga
              fall är öppna genom offentliga register skyddas.
            </seg>
            <seg n="127f04a8">
              Genom att ta kontakt med Skatteverket kan man begära att uppgifter
              sekretessmarkeras, vilket ibland kallas för att man erhåller skyddad
              identitet.
            </seg>
            <seg n="0ddc2fe3">
              Folkbokföringsutredningen har bland annat föreslagit att Skatteverket
              efter ansökan ska registrera en personuppgift om att en enskild
              eller någon närstående till denne kan komma att utsättas för hot
              eller våld eller lida annat allvarligt men, det vill säga har
              ett skyddsbehov, och att ett avslag på en sådan begäran ska kunna
              överklagas av den enskilde.
            </seg>
            <seg n="d23b2921">
              Nu föreslår i stället Justitiedepartementet att en mer övergripande
              översyn ska genomföras. Det viktiga är att detta görs skyndsamt
              och att ett förslag läggs fram inom en rimlig tid för att stärka
              skyddet av de våldsutsattas personuppgifter. Annars kan detta
              leda till fortsatt otrygghet och utsatthet.
            </seg>
            <seg n="6b2f60d0">
              Herr talman! Enligt svensk sedvänja och lagstiftning ska äktenskapet
              vara en frivillig handling. Inte heller accepteras barnäktenskap
              i vårt land. Europarådets parlamentariska församling utfärdade
              också 2005 en resolution och en rekommendation om tvångsäktenskap
              och barnäktenskap. I resolutionen definieras ett tvångsäktenskap
              som en förening av två personer, varav åtminstone den ena inte
              har lämnat sitt fulla och fria samtycke till äktenskapet. Det
              slås vidare fast att tvångsäktenskap kränker individens mänskliga
              rättigheter och inte kan försvaras. Artikel 42 i samma konvention
              stipulerar att ett brott enligt konventionen inte i straffprocessen
              får rättfärdigas med kultur, tradition, sedvänja, religion eller
              så kallad heder.
            </seg>
            <seg n="a796fc4e">
              Vi sverigedemokrater har föreslagit att barnäktenskap ska kriminaliseras.
              Den äldre parten i ett olagligt äktenskap ska bära straffansvar
              liksom de personer som aktivt medverkat till äktenskapet. Straffskalan
              bör vara vid med böter som lägsta nivå, då det måste tas i beaktande
              att äktenskap i enskilda fall kan ingås frivilligt när den ena
              parten kanske är 18 år och den andra parten är 17 år. Det maximala
              straffet ska dock vara kännbart.
            </seg>
            <seg n="bcfe8f5a">
              För att ytterligare förhindra att både barnäktenskap och tvångsäktenskap
              genomförs vill vi att Skatteverket inte ska få registrera äktenskap
              som har ingåtts utanför EU om inte Migrationsdomstolen alternativt
              länsstyrelsen först har godkänt äktenskapet.
            </seg>
            <seg n="2a5d9c41">
              Herr talman! Jag står givetvis bakom alla reservationer från
              Sverigedemokraterna, men för att spara lite tid yrkar jag bifall
              bara till reservationerna 9, 12 och 14.
            </seg>
          </u>
          <note type="speaker" n="33dfb88b">
            Anf. 152 JACOB JOHNSON (V):
          </note>
          <u who="Q5888881" xml:id="i-06574963709e773f-0" n="04f814db">
            <seg n="8739a8cb">
              Herr talman! Skattefusk, svartjobb och social dumpning måste
              bekämpas systematiskt och konsekvent. Den borgerliga regeringen
              har inte visat något större intresse för detta. Tvärtom menar
              jag att regeringen i praktiken har underlättat fusk och utnyttjande
              av arbetskraft genom exempelvis ändrade regler för F-skattsedlar
              och genom att lägga utredningsförslag och tillkännagivanden mot
              skattefusk och social dumpning på hög och avvisa dem eller förhala
              dem.
            </seg>
            <seg n="5e3e787b">
              Kampen mot social dumpning och skattefusk måste ges en hög prioritet.
              Vi anser att en nationell handlingsplan mot skattefusk, svartjobb
              och social dumpning, som sträcker sig över en längre tid med tydliga
              prioriteringar och delmål, bör antas. Den ska omfatta flera myndigheter
              med uppdrag att samverka inbördes och med arbetsmarknadens parter.
            </seg>
            <seg n="f621e817">
              Enligt Skatteverkets så kallade skattefelskarta från 2007 gick
              staten miste om drygt 130 miljarder kronor i uteblivna skatteintäkter.
              Det är ett resultat av både medvetet skattefusk och oavsiktliga
              misstag, men fusket står för den största delen. Skattefusk snedvrider
              konkurrensen, och på sikt riskerar seriösa företag att slås ut.
              Det är också allvarligt att staten går miste om så stora skatteinkomster
              varje år. Vi tror att det motsvarar ungefär 8 procent av de totala
              skatteinkomsterna. Varje skattekrona behövs, bland annat till
              fler lärare i skolan och mer personal inom barn- och äldreomsorgen.
              Enligt den nya skattefelskartläggningen, som Skatteverket nyligen
              redovisade, bedöms skattefelet ha minskat sedan 2007 som andel
              av bnp. Tyvärr lyckades dock inte Skatteverket göra en kvantifierad
              bedömning av felets storlek på grund av bristande underlag. Andra
              länders erfarenheter visar dock att det är möjligt till exempel
              med hjälp av systematiska stickprovskontroller.
            </seg>
            <seg n="12bf7724">
              För att upprätthålla legitimiteten i skattesystemet och för att
              stärka arbetet mot skattefusk och svartarbete krävs att skattekontrollen
              ligger på en rimlig och godtagbar nivå. Vänsterpartiet föreslog
              därför i budgetbehandlingen för 2014 att Skatteverkets anslag
              skulle utökas med 75 miljoner kronor. Det kan jämföras med den
              kostnadsberäkning på 66 miljoner kronor som Skatteverkets generaldirektör
              har gjort och redovisat för utskottet för att kunna genomföra
              stickprovskontroller så att en ordentlig uppskattning av skattefelet
              ska kunna göras.
            </seg>
            <seg n="40e9b39e">
              I detta sammanhang när jag talar om skattefusk kan jag inte låta
              bli att kommentera den tidigare diskussionen om minskat skattefusk
              inom restaurangnäringen och den utredning som Skatteverket har
              redovisat. Skatteverket redovisade ett minskat skattefusk jämfört
              med hur det var med de regler som fanns tidigare. Det betyder
              inte att skatteintäkterna har ökat. Det är fusket som har minskat.
              Det är inga 700 miljoner kronor som kan gå till Afghanistans kvinnor
              och barn. Dessutom kostar hela reformen 5,4 miljarder. Om man
              sätter plus och minus där är det ett stort underskott.
            </seg>
            <seg n="91c83348">
              I Riksrevisionens granskning av Sveriges skatteavtal med andra
              länder från 2010 diskuteras bland annat den så kallade tioårsregeln.
              Regeln infördes 1984 för att säkerställa svensk beskattning av
              realisationsvinster som uppkommer när en fysisk person överlåter
              aktier och andelar i samband med utflyttning från Sverige. Eftersom
              det är bosättarlandet som har beskattningsrätten har tioårsregeln
              haft begränsad effekt. Detta problem är tänkt att kunna åtgärdas
              i samband med omförhandling av bilaterala skatteavtal. Det handlar
              om stora summor, i miljardklassen, som undandras svensk beskattning.
            </seg>
            <seg n="846293d0">
              Skatteverket menar att mer generella regler skulle vara ett effektivare
              sätt att komma till rätta med problemet än att omförhandla alla
              aktuella skatteavtal. Att omförhandla avtalen är ett tidskrävande
              arbete. Regeringen delade redan 2007 denna bedömning, men ansåg
              att frågan måste beredas vidare. Utskottet hänvisar återigen –
              jag kan inte hålla reda på vilken gång i ordningen det är – till
              att det pågår ett beredningsarbete i Regeringskansliet. Långbänk
              är väl ett svagt ord i sammanhanget.
            </seg>
            <seg n="7584034e">
              Det finns även positiva exempel från andra länder som regeringen
              borde kunna använda sig av. Våra nordiska grannar samt Tyskland
              och Österrike har infört en så kallad exitskatt för att komma
              till rätta med motsvarande skatteläckage.
            </seg>
            <seg n="a76bdabc">
              Jag noterar med tillfredsställelse att regeringen i budgetpropositionen
              avser att ge Skatteverket i uppdrag att införa en reglering som
              inte ställer olika krav på kassaregister beroende på om företag
              har fast driftsställe i Sverige eller inte. Nu har det gått ett
              halvt år, men vi har ännu inte sett att ett sådant uppdrag har
              givits. Någon kanske kan svara på det.
            </seg>
            <seg n="b547c56d">
              Jag välkomnar också att ett enigt utskott ber regeringen att
              återkomma med ett förslag om personalliggare för byggbranschen
              som kan beslutas av riksdagen under detta år. Jag anser dock även
              att en utredning bör tillsättas om vilka övriga branscher som
              bör omfattas av kravet på personalliggare, för det finns säkert
              starka skäl för det i andra branscher – till exempel i kanske
              städ- och flyttbranschen.
            </seg>
            <seg n="241d1306">
              Jag delar Anders Karlssons tidigare angivna motivering till varför
              man bör gå vidare med Månadsuppgiftsutredningen. Månatliga kontrolluppgifter
              på individnivå innebär bland annat att möjligheten att upptäcka
              svartarbete förbättras, och det utgör ett naturligt komplement
              till krav på personalliggare i vissa branscher.
            </seg>
            <seg n="869e8104">
              Reglerna för F-skatt har också tagits upp tidigare, och de förändrades
              som sagt vid 2009 års ingång. Bland annat utvidgades näringsbegreppet
              i syfte att fler skulle kunna beviljas F-skatt. År 2012 beslutade
              riksdagen att förändringarna av näringsbegreppet skulle utvärderas
              skyndsamt, och vi har stått bakom beslutet. Vi anser dock att
              det oavsett utvärderingens resultat ska krävas mer än en uppdragsgivare
              för att godkännas för F-skatt. Kravet på fler än en uppdragsgivare
              minskar risken för att arbetsgivare tvingar anställda att starta
              företag enbart i syfte att sänka arbetsgivarens egna arbetskraftskostnader.
            </seg>
            <seg n="f945c08b">
              Herr talman! När det gäller punkt 6 i betänkandet, om beloppsgränser
              för beskattning och kontrolluppgift, är det vid en närmare granskning
              så att jag inte kan stödja den reservation S och MP har lagt i
              sin helhet. Jag kan dock stödja en av de motioner den grundar
              sig på, nämligen Sk280 av Jörgen Hellman. Motionen lyfter fram
              Skatteverkets förslag att förenkla deklarationer med förtryckta
              uppgifter om mäklararvode. Jag stöder detta förslag och yrkar
              därför, till slut, bifall till Vänsterpartiets reservation nr
              3 och även till motion Sk280. Jag står naturligtvis bakom övriga
              V-reservationer i ärendet.
            </seg>
          </u>
          <note type="speaker" n="4d6eee29">
            Anf. 153 MARIA ABRAHAMSSON (M):
          </note>
          <u who="Q4933653" xml:id="i-8031cd4b64e393f3-0" n="543fcff0">
            <seg n="8518ea46">
              Herr talman! Jag vill först säga till Jacob Johnson att jag sitter
              i Skatteverkets insynsråd och att jag i dag fick information från
              generaldirektören om att Skatteverket vid årsskiftet 2014/15 kommer
              att lämna ett förslag om samma krav för kassaregister oavsett
              var man har sitt driftsställe. Var så god!
            </seg>
            <seg n="d4ef599f">
              Herr talman! Betänkande nr 20 som vi debatterar i kväll är fylligt,
              för att inte säga fullmatat. Jag tycker att det är bra, för till
              skillnad från en del andra ledamöter uppskattar jag verkligen
              motionsrätten och att vi som riksdagsledamöter en gång om året
              får motionera om precis vad vi vill – nästan i alla fall. En viss
              självcensur är det nog nämligen bra om man ålägger sig själv.
              Till exempel verkar det kanske inte helt nödvändigt med nio motioner
              från oppositionen om skärpt skatte- och avgiftskontroll – inte
              när man vet att det redan pågår ett, som utskottet på s. 21 i
              betänkandet skriver, aktivt arbete på flera olika fronter som
              är inriktat på att komma till rätta med alla former av skattefusk
              och svararbete. Det här vet man, och ändå väcker man nio motioner.
              Det kan diskuteras.
            </seg>
            <seg n="83c8590d">
              Hur som helst: I betänkandet behandlas allt från det angelägna
              arbetet mot skatteflykt och skattefusk till inriktningen på samarbetet
              inom OECD och, som vi har hört Miljöpartiet framhålla, behovet
              av land-för-land-redovisning. Här finns också förslag om extra
              kontrollåtgärder. Personalliggare och certifierade kassaregister
              hör dit. Här behandlas beskattningen vid utflyttning från Sverige,
              liksom frågan om arbetsgivares månadsuppgifter, tyst godkännande
              av deklarationer samt näringsbegreppet och F-skatten – för att
              nämna några motionsämnen.
            </seg>
            <seg n="bb1b3c61">
              I kväll, en kväll som dessutom börjar bli rätt sen, tänkte jag
              dock gå rakt på det som är mest angeläget att kommentera. Det
              viktiga för mig som en del av regeringsunderlaget här i riksdagen
              är de två tillkännagivanden till regeringen som ett enigt utskott
              står bakom.
            </seg>
            <seg n="be76457a">
              Det ena är en uppmaning till regeringen att före årets utgång
              återkomma till riksdagen med ett förslag om personalliggare i
              byggbranschen. Dess bättre har regeringen redan påbörjat arbetet
              med den inriktningen, och syftet är alltså att arbetet ska landa
              i ett förslag om personalliggare i syfte att pressa tillbaka svartarbetet
              också på byggarbetsplatser. Personalliggare, liksom förslag om
              oannonserade besök från Skatteverket och andra kontrollmekanismer
              med bäring på byggbranschen, beskrivs i den promemoria från regeringen
              jag nu håller upp. Den heter just Minskat svartarbete i byggbranschen
              , och jag föreställer mig att skatteutskottets ledamöter har hunnit
              läsa den eftersom intresset är så stort och varmt för de här frågorna.
            </seg>
            <seg n="5770cbd0">
              Herr talman! Jag övergår så till det andra tillkännagivandet
              i betänkandet, och det gäller förbudet mot dubbelbestraffning
              vid skattebrott. Högsta domstolen har i ett avgörande från sommaren
              2013 slagit fast att det följer av Europarätten att den som har
              lämnat oriktiga skatteuppgifter och dömts till att betala skattetillägg
              därefter inte också kan åtalas och dömas för skattebrott. Som
              utskottet konstaterar innebär domen en dramatisk förändring i
              förhållande till vad som tidigare ansågs gälla, och det måste
              nu lagstiftningen ta hänsyn till. Lagstiftningen måste ändras;
              om detta är utskottet helt överens.
            </seg>
            <seg n="e68684f8">
              Regeringens arbete med att anpassa lagstiftningen till det nya
              rättsläget har också pågått ett tag. Redan i höstas föreslog Utredningen
              om rättssäkerhet i skatteförfarandet att domstol, inte Skatteverket,
              ska besluta om skattetillägg när det är aktuellt med åtal för
              skattebrott. Som jag sade arbetar alltså regeringen intensivt
              med ett lagförslag som inte bara undanröjer konflikten med Europarätten
              utan även stärker rättssäkerheten. Det ska ärligt erkännas att
              jag i kväll i talarstolen inte vet hur regeringens aviserade förslag
              kommer att se ut i detalj, men läser man justitierådet Karin Almgrens
              utredning – som jag nyss hänvisade till – står nog så mycket klart
              att det är fullt förenligt med Europarätten att behålla systemet
              med dubbla sanktioner, skattetillägg och annan straffrättslig
              påföljd som böter eller fängelse, bara man ser till att bedömningen
              görs i ett sammanhang och av en och samma domstol.
            </seg>
            <seg n="e808bf30">
              Det lagstiftningsproblem som ska lösas verkar alltså vara helt
              och hållet av processuell art, och Europarätten kräver tack och
              lov inte att skattesmitare totalt sett ska komma lindrigare undan
              med ny lagstiftning som nu är på väg fram.
            </seg>
          </u>
          <note n="52783c37">
            Herr talman! Jag yrkar bifall till förslaget i betänkandet.
          </note>
          <note type="speaker" n="0d0b9c55">
            Anf. 154 ANDERS KARLSSON (S) replik:
          </note>
          <u who="Q3375074" xml:id="i-ac290ec9e1e10585-1" n="4940819a">
            <seg n="58159c9a">
              Herr talman! Maria Abrahamsson talade om att ett enigt utskott
              har gett ett tillkännagivande i två punkter – två viktiga punkter
              som vi hoppas att regeringen återkommer om.
            </seg>
            <seg n="6803370a">
              Vi har tidigare, i ett enigt utskott, gjort ett tillkännagivande
              om månadsrapportering där regeringen skulle återkomma. Tyvärr
              gjorde den inte det. Motiveringen i betänkandet från den borgerliga
              majoriteten är väldigt kortfattad, och den avslutas med: Utskottet
              anser att regeringens svar på riksdagens tillkännagivande bör
              avvaktas. Utskottet avstyrker motionsförslagen.
            </seg>
            <seg n="bf488111">
              Då är min fråga till Maria Abrahamsson och Moderaterna: Är det
              så att månadsrapportering inte är någon viktig sak i det som du
              själv har belyst, att vi ska komma till rätta med skattefusket?
              Det här är ju verkligen en fråga som kan göra väldigt mycket inom
              denna bransch tillsammans med personalliggarsystemet, som vi har
              blivit överens om att göra ett tillkännagivande om. Vi gjorde
              det för några år sedan. Vad är det som gör att Moderaterna nu
              backar i denna fråga och inte vill göra något tillkännagivande
              och verkligen sätta press på regeringen att återkomma? Det slirar
              hela tiden, och som tidigare sagts i inlägg från Vänsterpartiet
              dras det i långbänk. Varför händer det ingenting? Det skulle kunna
              städa upp mycket i en bransch som håller på att falla sönder av
              oseriösa företag.
            </seg>
          </u>
          <note type="speaker" n="308d2b42">
            Anf. 155 MARIA ABRAHAMSSON (M) replik:
          </note>
          <u who="Q4933653" xml:id="i-8031cd4b64e393f3-1" n="543fcff0">
            <seg n="bd094328">
              Herr talman! Regeringen har sagt och säger att den avser att
              återkomma med ett förslag i frågan.
            </seg>
            <seg n="96b9af34">
              Det var så här, Anders Karlsson, att det förslag som Socialdemokraterna
              vill se genomfört bums fick ganska frän och hård kritik av remissinstanserna.
              Det var det som gjorde att regeringen inte gick vidare med förslaget.
            </seg>
            <seg n="e42f6790">
              Vi tycker också att detta är en jätteviktig fråga, men till skillnad
              från Anders Karlsson tycker vi att det är bra med en lagstiftning
              som är robust och fungerar från början. Det är väl så enkelt att
              just på den här punkten har vi helt olika uppfattning.
            </seg>
            <seg n="882a7ed2">
              Som sagt avser regeringen att återkomma, och vi har då möjligen
              från Alliansens sida något större förtroende för den borgerliga
              regeringen än vad Anders Karlsson har, men det är väl som det
              ska vara.
            </seg>
          </u>
          <note type="speaker" n="0b0897d1">
            Anf. 156 ANDERS KARLSSON (S) replik:
          </note>
          <u who="Q3375074" xml:id="i-ac290ec9e1e10585-2" n="4940819a">
            <seg n="c90fd501">
              Herr talman! Jag hoppas att Maria Abrahamsson har större förtroende
              för sin egen regering än vad jag har, för jag har inget förtroende
              alls, eller väldigt lite. Jag kanske inte ska säga att jag inte
              har något förtroende alls. Det var kanske att ta i lite hårt.
              Men det är dåligt på det här området, därför att man har slirat
              i samtliga frågor under flera år. I praktiken har man slirat i
              de här frågorna sedan man tillträdde regeringen 2006.
            </seg>
            <seg n="353df945">
              Det intressanta är att i Dagens Industri har skatteutskottets
              ordförande en lång debattartikel där han talar om att nu ska vi
              komma till rätta med skattefusket och problemen i byggsektorn,
              och så pratar han om personalliggaren, men inte ett ord om månadsrapporteringen,
              vilket är något som branschen gemensamt är överens om. Branschen
              är överens om hur det här ska kunna fungera och är beredd att
              ta det i morgon dag. De är beredda att sätta sig ned och hjälpa
              till att hitta ett lämpligt datasystem för månadsredovisningen
              till företagen.
            </seg>
            <seg n="7113d0f9">
              Om man med den fart man håller i dag ska ändra lagarna på detta
              område är risken att hela branscher slås ut. Vi kan se det i åkeribranschen,
              där det snart inte finns ett svenskt åkeriföretag kvar som kan
              konkurrera. Jag känner ett antal åkeriföretagare som nu efter
              hand som bilarna blir äldre och personalen blir äldre och går
              i pension avvecklar och säljer ut bilarna eftersom det inte går
              att konkurrera, inte för att de är dåliga företagare utan därför
              att det är en osund konkurrens. Det körs med svarta pengar och
              illegal arbetskraft, och de följer inte den arbetsmiljölagstiftning
              som finns i landet.
            </seg>
            <seg n="460bac56">
              Är det inte tid nu, Maria Abrahamsson, för den borgerliga regeringen
              att visa att den tar även denna fråga på allvar och inte låter
              det rulla på som det har gjort nu utan att någonting händer?
            </seg>
          </u>
          <note type="speaker" n="930bd97e">
            Anf. 157 MARIA ABRAHAMSSON (M) replik:
          </note>
          <u who="Q4933653" xml:id="i-9be796a011f412f5-0" n="543fcff0">
            <seg n="028403d3">
              Herr talman! Nej, jag tar inte åt mig, Anders Karlsson, av det
              skälet att den här regeringen har gjort så väldigt mycket för
              att komma åt svartarbete och fusk i olika branscher. Det får vi
              kvitto på titt som tätt, och kanske är det tydligaste kvittot
              att skattemoralen i landet har ökat. Det är inte sjyst att jobba
              svart och att köpa svarta tjänster längre, inte på samma sätt
              som det har varit under tidigare socialdemokratiska regeringar.
              Vi har lyckats skapa en legitimitet för skattesystemet. Det är
              mer än vad ni klarade av.
            </seg>
            <seg n="9a547c4e">
              Det är klart att det finns vissa saker som fortfarande behöver
              åtgärdas, absolut, men vi är inte där än. Regeringen har aviserat
              förslag. Och jag tror att ingen kan misstro alliansregeringen
              med finansminister Anders Borg i spetsen på finansområdet, att
              man vill få in så mycket skattepengar som är möjligt och rimligt
              utifrån de system vi har.
            </seg>
            <seg n="a180617c">
              Jag känner att den här debatten går lite på tomgång. Jag håller
              med om att det är besvärligt med branscher som utsätts för osund
              konkurrens, till exempel åkerinäringen. Men den kritik som riktas
              mot just den näringen är aningen överdriven. Det är mycket lätt
              att från vänsterhåll tala om otäck konkurrens som kommer från
              andra länder och att det alltid är där det fuskas, men det finns
              även svenska chaufförer som fuskar. Jag tror inte att man ska
              göra den tydliga kopplingen när det gäller öppna gränser och att
              skapa jobb och ge förutsättningar för rörlighet även när det gäller
              yrkesutövande.
            </seg>
          </u>
          <note n="795a3d8d" type="speaker">
            Anf. 158 GUNNAR ANDRÉN (FP):
          </note>
          <u who="Q5556677" xml:id="i-c066e4661388297b-0" n="543fcff0">
            <seg n="a500b810">
              Herr talman! Det kan inte vara lätt att vara i opposition i en
              sådan här fråga. Här har vi noterat att det berömda skattefelet
              minskar och minskar. Hur ska man kunna opponera på detta?
            </seg>
            <seg n="0c58640a">
              Jag tror att vår ledstjärna har varit herr Hans Olsson i det
              här sammanhanget. Han tycker nämligen att man ska utreda ordentligt
              innan man vidtar de åtgärder som herr Anders Karlsson vill att
              man ska införa utan att veta konsekvenserna av. Det är den stora
              skillnaden.
            </seg>
            <seg n="725e7e15">
              Av betänkandet framgår att sedan 2006 har det vidtagits en lång
              rad åtgärder som har gjort att skattemoralen har kommit att höjas,
              vilket är det viktigaste resultatet av att Skatteverket har fått
              många olika möjligheter inom olika branscher. Och, som ett berömt
              tv-program hette, det kommer mera. Det kommer mera inom åkerinäringen,
              taxinäringen, byggbranschen och en lång rad andra. Till och med
              frisörerna, som tidigare friserade sina bokslut, måste nu genom
              personalliggarna se till att hålla sig inom lagens råmärke. Jag
              tror att det är väldigt bra för skattemoralen att man vet att
              det ska löna sig dåligt och helst inte alls att vara skattefuskare.
            </seg>
            <seg n="71b83e1f">
              När Ingemar Hansson, en i raden av våra förnämliga chefer för
              Skatteverket – Gösta Ekman, Anitra Steen, Lennart Nilsson och
              Mats Sjöstrand – häromdagen var i skatteutskottet framgick det
              tydligt att det viktigaste är just att det är fler som anser att
              det är fult att skattefuska i Sverige. Det här är den moraliska
              dimensionen av allt det vi har gjort.
            </seg>
            <seg n="c5911248">
              Jag säger inte att Socialdemokraterna och andra partier inte
              vill detta också, men det finns en skillnad, nämligen att vi har
              vidtagit de här åtgärderna ganska systematiskt. Jag begär inte
              att ni ska tycka att det man har gjort är bra – det har jag förstått
              att Anders Karlsson inte tycker – men jag tycker att det har varit
              bra av just den speciella anledningen att det lönar sig sämre
              att skattefuska i dag än vad det har gjort tidigare. Det ska vi
              alla vara väldigt glada över.
            </seg>
            <seg n="d05df4ed">
              Vid denna tidpunkt på dygnet tänker jag inte gå igenom samtliga
              de olika 14 reservationerna, utan jag ska nöja mig med att ta
              upp en sak som egentligen inte mer än indirekt berörs av betänkandet
              men som Mats Pertoft tog upp, nämligen frågan om reseavdragen.
              Mats Pertoft visste att berätta att inget av de fyra regeringspartierna
              bryr sig om denna fråga. Jag kan inte svara för hur det är med
              Moderaterna, Centerpartiet och Kristdemokraterna, men jag tror
              mig veta att de är väldigt engagerade.
            </seg>
            <seg n="1be3f6ed">
              Herr talman! Jag ska med glädje överlämna till Mats Pertoft den
              utredning som jag själv fick göra, som är daterad den 24 november
              2013 och som gjordes i anledning av att Folkpartiets landsmöte
              uttalade bekymmer över fördelningen av reseavdragen i det här
              landet. Då fick jag som ledamot i skatteutskottet göra en ordentlig
              statistisk utredning av detta. Det finns inga konkreta förslag
              här, och det beror på att jag i motsats till Mats Pertoft har
              hållit mig till den offentliga statistiken och vet därför inte
              exakt hur mycket det skattefuskas i det här landet på detta område.
              Jag har dock gjort en ordentlig kartläggning från 1993 och framåt
              av hur mycket skatteavdragen har ökat.
            </seg>
            <seg n="b43e59c3">
              Jag lade märke till särskilt två saker. För det första är det
              i de tre storstadslänen Helsingforss län, Skåne län och Västra
              Götalands län som de flesta avdrag görs. För det andra, och det
              är det som jag tror Mats Pertoft riktar sig särskilt mot, har
              vi sedan 2006 inte höjt bilavdraget med mer än 50 öre medan man
              under de 16 budgetar som Mats Pertoft stödde höjde reseavdraget
              ständigt och jämt. Då lönade det sig såklart bättre att åka bil
              och göra reseavdrag.
            </seg>
            <seg n="8034dace">
              Det ska bli ett nöje att överlämna denna avdragsutredning som
              går tillbaka ända till 1993. Det är inga hemligheter, men det
              är en sammanställning ur skattestatistiska årsböcker.
            </seg>
          </u>
          <note type="speaker" n="f708ac03">
            Anf. 159 KARIN NILSSON (C):
          </note>
          <u who="Q4969654" xml:id="i-ea45456cd2190936-1" n="ed38eed2">
            <seg n="06044f2f">
              Herr talman! I motionsbetänkandet vi behandlar i dag finns krav
              från Anders Karlsson på månadsvis redovisade kontrolluppgifter.
              För ett år sedan ledde en omtvistad utredning fram till att frågan
              om månadsredovisningar kom upp i ett enskilt ärende om personalliggare
              i tvätteribranschen. Då resulterade det i ett tillkännagivande
              från Socialdemokraterna, Miljöpartiet, Vänstern och Sverigedemokraterna.
            </seg>
            <seg n="75ddd3de">
              Jag valde vid det tillfället att i ett replikskifte med Miljöpartiets
              Mats Pertoft ifrågasätta det administrativa merarbete det skulle
              innebära för företagen och framför allt de små företag som i många
              fall saknar tillgång till och ibland kunskap om digitala administrativa
              lönesystem.
            </seg>
            <seg n="e65930d6">
              För ett år sedan såg Mats Pertoft inga som helst problem med
              det. Därför är jag glad att han i dag inte har följt med de övriga
              oppositionspartierna utan förmodligen har ändrat uppfattning.
            </seg>
            <seg n="daee33ba">
              Herr talman! I detta motionsbetänkande har jag själv en motion
              om personligt betalningsansvar. Min motion heter Aktiebolagslagen
              och bokföringslagen bör överordnas skatteförfarandelagen . Min
              motion kommer att avslås lika raskt som alla andra motioner i
              betänkandet vid nästa votering.
            </seg>
            <seg n="4f025482">
              Jag ingår ju själv i majoriteten men har tyvärr inte lyckats
              få gehör för de tankar jag har i motionen. Frågan verkar inte
              heller vara aktuell för andra partier att driva aktivt, även om
              det finns en liknande motion från ett annat alliansparti.
            </seg>
            <seg n="3fc40829">
              Eftersom arbetet med motionerna delas upp i 15 olika utskott
              och min motion egentligen berör fler utskott än skatteutskottet
              blir perspektivet lätt lite enögt när frågan bara behandlas i
              ett utskott. I skatteutskottet arbetar vi utifrån det fiskala
              skatteperspektivet, och att flytta makten från den egna myndigheten
              Skatteverket är då inte en helt självklar ståndpunkt bland utskottets
              ledamöter, vilket är förståeligt.
            </seg>
            <seg n="746685d3">
              Men när det handlar om beskattning av företag anser jag att det
              är viktigt att också väga in företagarperspektivet. Lagstiftningen
              måste vara förutsägbar och upplevas som rättssäker för företagen.
            </seg>
            <seg n="8e675cf4">
              Herr talman! Som politiker har vi flera avvägningar att göra.
              Vi har som målsättning att minska arbetslösheten genom att uppmuntra
              till mer jobbskapande. Därför måste vi göra det enkelt att driva
              företag, våga anställa och våga växa. Vi ska också ta in skattepengar
              till samhällets gemensamma behov av välfärdstjänster med en lagstiftning
              som inte tillåter kryphål för skatteundandragande.
            </seg>
            <seg n="2dd30bfd">
              Detta måste vägas mot varandra. Därför måste de fiskala kraven
              ställas i proportion till den samhällsnytta företagen bidrar med
              genom att finnas och verka på marknaden.
            </seg>
            <seg n="c7e6aca0">
              Men om vi tillämpar en lagstiftning som straffar ett företags
              verksamhet så att företaget tvingas begära sig självt i konkurs
              och flera arbetstillfällen både i det aktuella företaget och i
              andra företag som har fordringar i företaget riskerar att stryka
              med anser jag att vårt fiskala intresse kanske gör mer skada än
              nytta. Det är överväganden som vi måste ta i noga beaktande. Då
              har vi tappat en framtida inkomstkälla för både samhället och
              individen.
            </seg>
            <seg n="1adfc74a">
              För att bli ålagd ett personligt företrädaransvar krävs att företrädaren
              agerat uppsåtligt eller grovt oaktsamt, står det i texten som
              bemöter min motion och i skatteförfarandelagen.
            </seg>
            <seg n="1b900a3e">
              Vidare står det att en betalningsunderlåtelse aldrig anses uppsåtlig
              eller grovt oaktsam om det senast förfallodagen vidtagits sådana
              åtgärder som krävs för att få till stånd en samlad avveckling
              av skulderna med hänsyn till samtliga borgenärers intressen. Sådana
              åtgärder kan vara konkursansökan, ansökan om företagsrekonstruktion
              eller en betalningsinställelse som följs av ansökan om ackord
              eller konkurs.
            </seg>
            <seg n="0910fcf7">
              I de flesta fall känner företagaren och styrelsen bättre till
              reglerna i aktiebolagslagen än reglerna i skatteförfarandelagen
              och följer lagstiftningen i aktiebolagslagen till punkt och pricka
              eftersom den styr företagets verksamhet. Kanske reflekterar man
              inte över att det finns en annan lagstiftning som har en annan
              tillämpning då man står inför likviditetsproblem.
            </seg>
            <seg n="72e3b3da">
              När jag i min motion föreslår en tidsfrist då ett tillfälligt
              likviditetsproblem gör att skatteinbetalningen inte kommer in
              före förfallodagen är det inte ett påhitt taget ur luften. Det
              är ett förslag som grundar sig på regelverket i aktiebolagslagen,
              som jag anser krockar med skatteförfarandelagen och Skatteverkets
              tillämpning.
            </seg>
            <seg n="16625db0">
              I min motion har jag också tagit upp ett exempel på en liknande
              krock mellan skatteförfarandelagen och bokföringslagen, vilket
              inte har besvarats alls i betänkandet.
            </seg>
            <seg n="339cecf9">
              Jag anser att vi inte kan ha olika regler i vår svenska lagstiftning
              som ger utrymme för olika tolkningar och tillämpningar beroende
              på vilken statlig myndighet som har intresse i ärendet.
            </seg>
            <seg n="2b41ff43">
              I dag är förslaget att avslå min motion, och jag kommer inte
              längre med denna fråga just nu. Men jag ger mig inte. I morgon
              har jag bjudit in till ett lunchseminarium kl. 12–13 här i riksdagen
              med utgångspunkt i en rapport som Svenskt Näringsliv har tagit
              fram. Den heter Skatterättsligt företrädaransvar – fiskal gräddfil
              utan legitimitet .
            </seg>
            <seg n="d3c116da">
              Jag hoppas att det kommer att bli fler politiker än jag som genom
              de återberättade upplevelser författarna beskriver i rapporten
              kan se problemen i att vår svenska lagstiftning är oklar och rättsosäker
              då den krockar på detta sätt. Det är en otydlighet som gör att
              våra svenska myndigheter kan tillåtas att tolka och tillämpa den
              lag som för stunden passar dem bäst eller passar deras syften.
            </seg>
            <seg n="b85a4d1c">
              Ni som kan tänka er att sätta av lite tid för att få reda på
              hur lagstiftningen fungerar i verkligheten är hjärtligt välkomna
              i morgon.
            </seg>
            <seg n="d806c3c9">
              Till sist ska jag ta upp de 132 miljarderna i skattefusk som
              både Socialdemokraternas och Vänsterpartiets företrädare tog upp.
            </seg>
            <seg n="bcf7abab">
              Jag har i många år stått i talarstolen och lyft upp rättssäkerhetsfrågor
              för företagare. En sådan fråga är fuskande underleverantörer där
              Skatteverket har krävt en huvudleverantör på underleverantörens
              uteblivna skattebetalningar.
            </seg>
            <seg n="3d13589e">
              En huvudleverantör som blivit orättvist anklagad och påförd en
              stor skattefordran är Elias Melki, som driver ett städföretag
              i Helsingforsstrakten. Han drev sitt ärende genom alla instanser
              och fick rätt på alla nivåer.
            </seg>
            <seg n="f1134088">
              Efter många år har han i dag lyckats få rätt i sitt yrkande mot
              Skatteverket när det gäller sina skadeståndskrav. Jag är givetvis
              glad för hans skull men bekymrad över att den här sortens skatteprocesser
              pågår.
            </seg>
            <seg n="ae31139c">
              Vi måste vara aktiva med att förhindra fusk. Det är vi alla här
              i kammaren överens om. Men vi måste samtidigt vara varsamma med
              hur det ska gå till. En av de hjärtefrågor jag vill driva i skatteutskottet
              är att försöka hitta de rätta instrumenten. Arbetstillfällena
              är oerhört viktiga om vi ska kunna få in de skattekronor vi vill.
            </seg>
          </u>
          <note type="speaker" n="e261ddd9">
            Anf. 160 CHRISTINA OSKARSSON (S):
          </note>
          <u who="Q3373659" xml:id="i-5cc74bd3181f1524-0" n="a78ff205">
            <seg n="5cd29e9b">
              Herr talman! Jag vill börja med att yrka bifall till reservationerna
              4 och 6, men jag står naturligtvis bakom alla övriga reservationer
              från oss.
            </seg>
            <seg n="4dc8fe33">
              Herr talman! Detta betänkande behandlar både skatteförfarande
              och folkbokföring, och jag tänkte ta upp några frågor under avsnittet
              folkbokföring.
            </seg>
            <seg n="6deade35">
              Skydd för folkbokföringsuppgifter har vi debatterat i denna kammare
              ett flertal gånger, senast den 29 maj 2013 då vi hade utskottsdebatt.
              Då debatterade vi regeringens proposition Folkbokföringen i framtiden
              . Propositionen hade sin grund i Folkbokföringsutredningens slutbetänkande,
              som presenterades 2009. Och nu, herr talman, står vi här igen.
            </seg>
            <seg n="e15db64e">
              Vi socialdemokrater har vid ett flertal tillfällen tagit upp
              bekymret med att skyddet för förföljda personer, oftast kvinnor
              och barn, är undermåligt.
            </seg>
            <seg n="c1cab04b">
              Är man utsatt för förföljelse och hot kan man få en sekretessmarkering
              i folkbokföringen, men det är inte så enkelt. Man kan inte bara
              kontakta skattemyndigheten och begära detta, utan det ska styrkas
              genom någon form av underlag från socialtjänst, polis, kvinnojour
              eller brottsofferjour.
            </seg>
            <seg n="78767b1b">
              Har man fått en skyddad identitet måste man kunna känna att man
              har ett fullgott skydd. Det har tyvärr visat sig att även sekretessmarkerade
              uppgifter av olika anledningar har lämnats ut av myndigheter.
              Det får naturligtvis inte ske. Vi kan bara tänka oss vilka konsekvenser
              det kan få när en adress och ett personnummer blir kända och hamnar
              i orätta händer. Det uppmärksammade Folkbokföringsutredningen
              och lade fram en rad förslag för att förbättra skyddet för förföljda
              personer.
            </seg>
            <seg n="d144b53d">
              Herr talman! När vi i maj 2013 fick regeringens proposition Folkbokföringen
              i framtiden i vår hand kunde vi till vår förvåning konstatera
              att det inte fanns några förslag i dessa viktiga frågor trots
              att både finansminister Anders Borg och justitieminister Beatrice
              Ask har uttalat att detta är prioriterade frågor.
            </seg>
            <seg n="bf9ab308">
              Vi fick då av Moderaternas företrädare Maria Abrahamsson veta
              att Justitiedepartementet redan låtit en utredare se över regelverket
              för bland annat skyddet av personuppgifter och att ett förslag
              som skulle tillgodose våra önskemål skulle komma inom kort.
            </seg>
            <seg n="2cffe154">
              Mot den bakgrunden ansåg Maria Abrahamsson att det kändes, och
              nu citerar jag protokollet från den 29 maj, både onödigt och tråkigt,
              som ett spel för gallerierna rent av, att S, V och MP har valt
              att reservera sig mot utskottets förslag.
            </seg>
            <seg n="eafc34d1">
              Även Karin Nilsson från Centerpartiet trodde att förslaget skulle
              komma bara trycksvärtan hade torkat.
            </seg>
            <seg n="004ea8c7">
              Vad jag förstår är vi överens om att det här är viktiga frågor
              som måste få en snabb lösning. Men förutom att tillsätta ännu
              en utredning eller en övergripande översyn finns inget annat förslag.
            </seg>
            <seg n="9b4547bf">
              Herr talman! I dag är det den 5 mars 2014, och vi kan konstatera
              att det fortfarande är helt tomt på förslag om hur skyddet ska
              stärkas för förföljda och hotade personer.
            </seg>
            <seg n="af6f57b4">
              Folkbokföringsutredningens förslag från 2009 om ett starkare
              rättsligt skydd kring möjligheten att få och upprätthålla en sekretessmarkering
              och att få möjlighet att överklaga ett ensidigt borttagande av
              en sekretessmarkering ser nu ut att hamna i papperskorgen.
            </seg>
            <seg n="f1dc3d06">
              Herr talman! Ett fortsatt utredande eller en mer övergripande
              översyn – vad man nu vill kalla det – innebär att förföljda och
              hotade personer får fortsätta att leva i otrygghet och utsatthet.
            </seg>
            <seg n="1aa26bd7">
              Vi socialdemokrater tar oss friheten att lämna in en reservation
              även i år. För dessa mycket viktiga frågor finns inga starka lobbykrafter,
              och utsatta personer – kvinnor och barn – kan inte själva synas
              i debatten.
            </seg>
            <seg n="e80e0c69">
              Min förhoppning är att regeringen snarast återkommer med förslag
              på hur skyddet ska stärkas för förföljda och hotade personers
              skyddade identitet.
            </seg>
            <seg n="4ecfa89c">
              En annan sak jag vill ta upp är stulna identiteter. Offentlighetsprincipen
              i Sverige är en viktig utgångspunkt för vårt öppna och demokratiska
              samhälle, men i dag har den också fått en mycket negativ baksida.
              Brottslingar stjäl personuppgifter med hjälp av offentliga handlingar
              för att kunna använda dem i brottsligt syfte och för bedrägerier.
            </seg>
            <seg n="8c1549e3">
              Personnummer finns i många offentliga register som är lätta att
              komma åt, till exempel genom nätet, och personnumren är inte skyddade.
              Stölder av identiteter ökar lavinartat i landet. Förra året fick
              ca 65 000 personer sitt personnummer stulet.
            </seg>
            <seg n="c47327e1">
              Brottslingarna kan handla varor, ta krediter, starta företag
              eller registrera bilar i det stulna personnumrets namn. Ja, brottslingarna
              är ganska uppfinningsrika.
            </seg>
            <seg n="b025abd0">
              Det framkommer varje vecka hur personer blir drabbade när deras
              personnummer blir stulet. Det här leder naturligtvis till stora
              problem för dem som drabbas, och brotten är mycket svåra att både
              utreda och klara upp.
            </seg>
            <seg n="f4f69880">
              Ett sätt att försvåra denna typ av brottslighet är att personnummer
              skyddas och inte längre är offentliga. Det finns olika förslag
              om hur man kan göra. I Danmark, till exempel, används liksom i
              Sverige personnummer av myndigheter, arbetsgivare och liknande
              men är inte offentliga handlingar. Man kan få en spärr av sitt
              personnummer efter en ansökan så att personnumret och adressen
              inte lämnas ut.
            </seg>
            <seg n="8ef97044">
              Ett sätt att förhindra bedrägerier är som sagt att alla får rätt
              att spärra sitt personnummer. I dag är det bara möjligt för dem
              som redan har blivit utsatta för stöld av personnummer, och då
              är ju skadan redan skedd.
            </seg>
            <seg n="7c919989">
              Regeringen måste ställa krav på att branscher och företag som
              säljer varor eller beviljar krediter noga kontrollerar identitetshandlingar,
              för det görs inte i dag. Polisen ser att det alltför ofta slarvas
              med detta. Det är angeläget att frågan om offentlighet av personnummer
              snarast ses över.
            </seg>
          </u>
          <note type="speaker" n="d5b9e0d3">
            Anf. 161 MARIA ABRAHAMSSON (M) replik:
          </note>
          <u who="Q4933653" xml:id="i-8031cd4b64e393f3-2" n="543fcff0">
            <seg n="f1201fae">
              Herr talman! Till Christina Oskarsson vill jag bara säga att
              jag kan dela den frustration som hon verkar känna över detta.
              Den känner jag också, men jag vet å andra sidan att arbetet inte
              står still.
            </seg>
            <seg n="e834ec08">
              Hos Lagrådet ligger just nu en lagrådsremiss med förslag som
              bland annat tar sikte just på att de myndigheter som är involverade
              i denna typ av sekretessfall inte ska låta ärendena falla mellan
              stolarna. Kvinnorna ska känna större trygghet i att deras skyddade
              uppgifter hanteras på ett bra sätt.
            </seg>
            <seg n="ef7308b6">
              Om denna remiss med synpunkter från Lagrådet har kommit tillbaka
              till regeringen vet jag inte, så jag kan inte svara på det här
              i kväll. Men den finns, och jag har läst den. Den täcker en del
              av det som Folkbokföringsutredningen behandlade. Övriga förslag
              har dock inte ansetts vara så pass säkra att man kan genomföra
              dem i förvissning om att kvinnorna – som det ofta handlar om –
              ska få den trygghet som man måste få med hjälp av den här typen
              av regler.
            </seg>
            <seg n="12828b7e">
              Jag kan också se en risk med att införa en bestämmelse på det
              här känsliga området som invaggar hotade människor i någon form
              av falsk trygghet. Det vill vi inte ha. Jag vet att departementet
              har brutit loss detta och hanterar det i särskild ordning.
            </seg>
            <seg n="92e9f64a">
              När saker och ting ska fungera i så här viktiga sammanhang tror
              jag att man måste vara säker på att de helt enkelt håller måttet.
              Det är därför vi har haft dessa utredningar – det har ju inte
              fungerat. Nu ska det bli bättre, och då gäller det att se till
              att det blir bättre också.
            </seg>
          </u>
          <note type="speaker" n="f1e72784">
            Anf. 162 CHRISTINA OSKARSSON (S) replik:
          </note>
          <u who="Q3373659" xml:id="i-5cc74bd3181f1524-1" n="a78ff205">
            <seg n="b3201e05">
              Fru talman! Jag har tittat på det förslag som er egen utredare
              har kommit med. Han föreslår att man inte ska genomföra något
              av det som Folkbokföringsutredningen och Stalkningsutredningen
              har föreslagit utan bara någon liten förstärkning av kvarskrivning.
              Folkbokföringsutredningen kom 2009, och Maria Abrahamsson var
              ganska tydlig förra året, när vi debatterade, om att det var onödigt
              att vi reserverade oss, eftersom det skulle komma något så gott
              som omgående. Men i dag har vi fortfarande ingenting.
            </seg>
            <seg n="9cf30914">
              Jag håller med Maria Abrahamsson om att det är viktigt att det
              blir en bra lagstiftning när den väl kommer. Men jag kan inte
              utläsa något konkret ur er utredares förslag mer än att man ska
              fortsätta att utreda de här frågorna.
            </seg>
            <seg n="24832adc">
              Då har jag en fråga till Maria Abrahamsson. I debatten förra
              året ställde jag en fråga om Maria Abrahamsson inte tyckte att
              det var lämpligt att de som har en sekretessmarkering skulle få
              behålla den tills en ny lagstiftning kommer. Då svarade Maria
              Abrahamsson mig att hon inte kunde svara. Det var förståeligt,
              vid sittande bord. Men nu har det gått tio månader. Maria Abrahamsson
              lovade att gå tillbaka och ta reda på detta. I dag kanske jag
              kan få ett svar på om det finns en möjlighet.
            </seg>
          </u>
          <note type="speaker" n="143b1f24">
            Anf. 163 MARIA ABRAHAMSSON (M) replik:
          </note>
          <u who="Q4933653" xml:id="i-8031cd4b64e393f3-3" n="543fcff0">
            <seg n="bd2706d1">
              Fru talman! Jag hade önskat att jag hade kunnat ge dig det svaret,
              men jag kanske kan få återkomma via mejl eller på annat sätt.
            </seg>
            <seg n="a497e494">
              Jag kan beklaga att lagstiftningen har dragit ut på tiden. Jag
              vet också att justitieministern har gjort det här i kammaren i
              samband med frågestunder. Det är inte alltid som man som politiker
              helt råder över själva utredningsprocessen – så kan det vara.
              Det kan komma förslag som inte håller måttet och som måste göras
              om – utan att för den skull peka ut någon tjänsteman.
            </seg>
            <seg n="9f8e36ee">
              Ambitionen är glasklar, och det första ledet, som vi har att
              se fram emot och som jag tror kommer att hjälpa till rejält i
              vissa fall, är just att se till att myndigheterna inte tappar
              uppgifterna mellan stolarna, att de inte av misstag läcker ut
              skyddade uppgifter som kan orsaka skada.
            </seg>
            <seg n="b09e5f6f">
              Där vi är nu är det inte bra, men det är bättre än vad det har
              varit.
            </seg>
          </u>
          <note type="speaker" n="a5aefed8">
            Anf. 164 CHRISTINA OSKARSSON (S) replik:
          </note>
          <u who="Q3373659" xml:id="i-5cc74bd3181f1524-2" n="a78ff205">
            <seg n="e6283d4a">
              Fru talman! Det låter bra att det ska komma lagstiftning. Det
              är en lagrådsremiss som finns, säger Maria Abrahamsson. När beräknar
              Maria Abrahamsson att det ska komma en proposition?
            </seg>
          </u>
          <note type="speaker" n="0f0140f1">
            Anf. 165 LARS GUSTAFSSON (KD):
          </note>
          <u who="Q5777864" xml:id="i-61d84d48fe613993-1" n="6bd0579c">
            <seg n="287b26d5">
              Fru talman! I den här sena timmen och som den troligen sista
              talaren i kväll tänkte jag övergripande tala lite grann om betänkandet
              och avgränsa mig till de delar som rör Skatteverket och några
              andra kommentarer.
            </seg>
            <seg n="44addc0c">
              För en tid sedan besökte Skatteverkets generaldirektör Ingemar
              Hansson utskottet och redogjorde för verkets arbete och uppfattningar
              kring effektiviteten i skatteuppbörden. Ibland brukar det uttryckas
              som ett skattefel, men egentligen är det en sammanställning av
              flera delar, som rör både avsiktliga och oavsiktliga fel vid inbetalning
              av skatt. Dessutom finns det fel om överuttag av skatt av olika
              skäl. Om det ingår i redovisningen vet jag faktiskt inte, och
              det kunde vara intressant att veta.
            </seg>
            <seg n="47b9fc5d">
              Den senaste undersökningen visar glädjande nog på minskat skattefel,
              bland annat på grund av bättre deklarationsmöjligheter och enklare
              förfarande för enskilda och företag. Till detta kommer olika kassaregister
              och andra åtgärder, som personalliggare.
            </seg>
            <seg n="305f9734">
              Generaldirektören påtalade att man har haft mycket stor nytta
              av det förbättrade informationsutbytet med andra länder och att
              man därmed lättare kan komma åt dem som försöker gömma pengar
              utomlands. Arbetet fortgår, så det går i alla fall åt rätt håll.
            </seg>
            <seg n="801c0502">
              En annan intressant sak som jag lade märke till var slutsatsen
              att skattenedsättningarna inom ROT och RUT bidrog till en vitare
              ekonomi med mindre skattefel i de sektorerna. Detta är egentligen
              logiskt, då ett högt skattetryck bidrar till större skattekilar.
              Det gäller särskilt inom områden där det finns en efterfrågan
              och ett behov av tjänster. Det är därför viktigt att förslag om
              nya skattereformer beaktar de faktorerna för att undvika snedvridningar
              på marknader med arbetstillfällen.
            </seg>
            <seg n="12c1828e">
              Fru talman! När man skriver ett sådant här anförande innan man
              går ned till kammaren får man sedan så mycket bränsle av olika
              slag när man kommer hit, med intressanta vinklar, så jag kan inte
              låta bli att dra några slutsatser av dem som har varit uppe i
              debatten.
            </seg>
            <seg n="b4f93839">
              Mats Pertoft tog upp reseavdragen. Som en medelålders man som
              äger en stor, gammal veteranbil känner jag mig väldigt träffad
              av att jag skulle vara den värsta skatteboven när det gäller reseavdrag.
              Problemet är bara att jag inte kör så mycket till jobbet i Helsingfors
              med den, för det ligger rätt så långt bort. Jag tror aldrig att
              jag har kört till jobbet i den, utan jag använder den mer sommartid.
            </seg>
            <seg n="2ecd0af9">
              Det blev inte bättre av att Gunnar Andrén, min ärade kollega
              från Folkpartiet, lämnade en redovisning av olika avdrag, där
              Halland ligger i topp på alla procentsatser man kan tänka sig.
              Men man kan faktiskt tolka det tvärtom. Det kan innebära att vi
              hallänningar är väldigt mobila och vill ta oss till arbetet för
              att kunna försörja oss – att försörjningsansvaret hos oss är större
              än i övriga landet. Man kan vända all statistik till något positivt,
              så jag tolkar det på det viset.
            </seg>
            <seg n="de93c670">
              För att återgå till Skatteverket, fru talman, är den resa mot
              tillgänglighet och service som man har gjort viktig. Den har redan
              rönt uppskattning bland befolkningen. Jag är övertygad om och
              anser att andra myndigheter måste arbeta på samma sätt och gå
              i samma riktning. Servicefaktorn är viktig för att undvika fel
              och se till att medborgarnas förtroende ökar. Därmed ökar också
              tilltron till den offentliga sektorn och de beslut vi fattar här.
              Det är ju meningslöst att en kammare fattar beslut som inte följs.
            </seg>
          </u>
          <note n="3c112f51">
            Därmed yrkar jag bifall till utskottets förslag.
          </note>
          <note n="cd064ee3">
            Överläggningen var härmed avslutad.
          </note>
          <note n="80ee1b8f">
            22 § Informationsutbytesavtal med Montserrat
          </note>
          <note type="speaker" n="bc63c617">
            Anf. 166 HENRIK VON SYDOW (M):
          </note>
          <u who="Q5716610" xml:id="i-5e76721b72090e1e-0" n="dbd1f1ff" next="i-afdc27d86340ef1b-0">
            <seg n="826b4ef5">
              Fru talman! Jag vill bara säga några ord om detta ärende, som
              kan tyckas litet. Det kan det till synes vara, men det är en del
              i en stor utveckling, där vi går mot en ny verklighet eller en
              ny världsordning – det brukar faktiskt beskrivas i de termerna
              just när det kommer till informationsutbyte och insyn i svenska
              medborgares banktillgångar i andra länder. Det är en värld med
              mycket mer transparens, större insyn och ett ökat informationsutbyte.
              Det finns allt färre säkra hamnar i världen för undangömmande
              av skattemedel, och det är förstås välkommet.
            </seg>
            <seg n="3f085578">
              Sverige har kanske världens mest utbyggda system med informationsutbytesavtal.
              Det är en utveckling som jag tror att vi alla kan glädjas åt.
            </seg>
            <seg n="8048decd">
              Jag vill lyfta fram en viktig dimension i detta. Just nu, när
              vi har så pass många informationsutbytesavtal på plats och också
              går mot alltmer av automatiskt informationsutbyte, blir tillämpningen
              av informationsutbytesavtalen alltmer viktig och alltmer avgörande.
              Vi har haft en dialog och en diskussion med Skatteverket och Skatteverkets
              generaldirektör om de frågorna.
            </seg>
            <seg n="7b3da698">
              Jag vill belysa detta och gör det mot bakgrund av att det tidigare
              har funnits kritik från Riksrevisionen om en potential att öka
              effektiviteten och kvaliteten i tillämpningen av de svenska informationsutbytesavtalen.
            </seg>
            <seg n="fb083898">
              Jag vill också här i kammaren välkomna det som Skatteverket har
              gett besked om till utskottet: det utvecklingsarbete som finns
              för att just säkra en hög kvalitet i informationen om detta och
              en metod att hantera informationen på ett effektivt sätt. Det
              handlar om mer av automatisk identifiering i stället för manuell
              hantering. Det handlar om att uppgifter som kommer svenska myndigheter
              till godo måste kunna kopplas till personnummer. Det handlar förstås
              också om att uppgifter som svenska myndigheter ger ska ha samma
              kvalitet.
            </seg>
            <seg n="bb870de7">
              Jag tror att Skatteverket har förutsättningar att bli bäst på
              best practice i OECD-området i fråga om att arbeta effektivt med
              ett informationsutbytesavtal. Därför vill jag belysa den aspekten
              här och välkomna det utvecklingsarbete som Skatteverket har redovisat
              för utskottet.
            </seg>
            <seg n="8e086478">
              Med detta yrkar jag bifall till propositionen.
            </seg>
          </u>
          <note n="cd064ee3">
            Överläggningen var härmed avslutad.
          </note>
          <note n="7fa57e42">
            23 § Bordläggning
          </note>
          <note n="b8009f24">
            Följande dokument anmäldes och bordlades:
          </note>
          <note n="a035d0ea">
            24 § Anmälan om skriftliga svar på frågor
          </note>
          <note n="8057b6c2">
            Skriftliga svar på följande frågor hade kommit in:
          </note>
          <note n="21c76e32">
            den 5 mars
          </note>
          <u who="Q5716610" xml:id="i-afdc27d86340ef1b-0" n="dbd1f1ff" prev="i-5e76721b72090e1e-0">
            <seg n="b8cc6802">
              Barbro Westerholm
            </seg>
          </u>
          <note n="31089bf7">
            Jörgen Hellman
          </note>
          <note n="b1d3eb45">
            Tomas Eneroth
          </note>
          <note n="2a28f4e3">
            Christina Oskarsson
          </note>
          <note n="b1d3eb45">
            Tomas Eneroth
          </note>
          <note n="a48f23d0">
            25 § Kammaren åtskildes kl. 21.11.
          </note>
          <note n="9a13d301">
            Förhandlingarna leddes
          </note>
          <note n="d5c08f5a">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
