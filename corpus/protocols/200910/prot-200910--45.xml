<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--45</head>
          <docDate when="2009-12-08 00:00:00">2009-12-08 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:45
          </note>
          <note>
            Tisdagen den 8 december
          </note>
          <note>
            Kl. 13:00 - 19:52
          </note>
          <note>
            1 § Aktuell debatt: Djurskyddet
          </note>
          <note type="speaker">
            Anf. 1 ANDERS YGEMAN (s):
          </note>
          <note>
            Fru talman! För två veckor sedan fick vi se exempel på vanvård
            av grisar som fick oss alla att må illa. Det var bås utan strö,
            fixerade suggor, grisar med öppna sår, döda grisar och grisar
            som åt av kadavren.
          </note>
          <note>
            Hur kan detta vara möjligt? Hur kan detta djurplågeri vara möjligt
            20 år efter det att Astrid Lindgren pekade ut missförhållanden
            just i grisbranschen? Hur kan detta djurplågeri vara möjligt i
            landet där jordbruksminister Eskil Erlandsson hävdar att grisarna
            har ett av världens starkaste skydd? Hur kan detta djurplågeri
            vara möjligt i landet som hade världens första djurskyddsmyndighet?
          </note>
          <note>
            Det finns naturligtvis inga enkla svar, men det går att se ett
            antal fel och missgrepp som har gjort denna vanvård, detta djurplågeri,
            möjligt. Allting var inte bättre när Sverige hade en socialdemokratisk
            regering, men under vår tid fick Sverige världens första nationella
            djurskyddsmyndighet. Det var en internationell milstolpe.
          </note>
          <note>
            Jordbruksminister Eskil Erlandsson har stått för en något mindre
            smickrande internationell milstolpe. Det här är den första regering
            i världen som har lagt ned en nationell djurskyddsmyndighet. Trots
            remissinstansernas och oppositionens varningar förstatligade Eskil
            Erlandsson landets djurskyddsinspektörer. Samtidigt avskaffade
            han kontrollavgifterna och underlät att ge inspektörerna tillräcklig
            finansiering. Som om inte detta var tillräckligt fördelades de
            bristfälliga resurserna inte efter antalet djur utan efter antalet
            invånare. Det gjorde att de län som har de största behoven av
            inspektioner blir de mest underfinansierade.
          </note>
          <note>
            Sedan jordbruksministern sjösatte detta förstatligande har nästan
            50 inspektörer försvunnit. Följden blev färre inspektörer, färre
            inspektioner och den grisskandal vi nu tvingas debattera i Sveriges
            riksdag.
          </note>
          <note>
            Fru talman! Nu krävs det rejäla åtgärder för att återställa förtroendet
            för svenskt djurskydd, svenskt lantbruk och Sveriges jordbrukspolitik.
            Det räcker inte att, som jordbruksministern hittills gjort, dölja
            sina egna misslyckanden med nya utspel och nya blanketter eller
            genom att försöka skyffla runt de bristfälliga resurserna.
          </note>
          <note type="speaker">
            Anf. 2 Jordbruksminister ESKIL ERLANDSSON (c):
          </note>
          <note>
            Fru talman! Jag vill inleda med att tacka riksdagen för att ni
            har anordnat denna debatt. Jag vågar påstå att alla vi som samlats
            här i riksdagen i dag för att diskutera denna viktiga fråga om
            djurskyddet vill samma sak. Vi vill att djuren i vårt land ska
            ha det bra, att de ska skötas väl och skyddas från lidande. I
            denna fråga råder en bred samsyn både i Sveriges riksdag och bland
            befolkningen i stort i vårt land.
          </note>
          <note>
            Jag blev oerhört ledsen, besviken och arg när jag såg de bilder
            på vanvårdade grisar som cirkulerade i medierna för några veckor
            sedan. Jag vet också att det är en känsla som jag delar med många
            andra människor i vårt land, inte minst med er som sitter här
            i kammaren i dag.
          </note>
          <note>
            Jag har också agerat kraftfullt i denna fråga inom det mandat
            som jag har som jordbruksminister. Vi har ökat kontrollen. Hos
            de allra flesta grisbönder kommer en legitimerad veterinär att
            genomföra en djurskyddsdeklaration var femte vecka.
          </note>
          <note>
            Jag har bjudit in branschen till en diskussion om hur den ska
            kunna säkerställa för konsumenterna att bönderna verkligen följer
            svensk djurskyddslagstiftning.
          </note>
          <note>
            Vi har tidigare tillsatt en översyn av djurskyddslagstiftningen.
            Den utredare som är tillsatt kommer självfallet också att se över
            bestämmelserna om hållande av gris.
          </note>
          <note>
            Från årsskiftet kommer vi även att genomföra en omfördelning
            av länsstyrelsernas anslag så att mer pengar går till de län där
            det finns många djur.
          </note>
          <note>
            Fru talman! Grunden i all djurhållning, oavsett om det handlar
            om hundar eller grisar, är att det alltid är djurägaren som har
            ansvar för sina djur. Den som väljer att skaffa djur av något
            slag, antingen till sällskap eller för livsmedelsproduktion, förpliktar
            sig att följa den djurskyddslagstiftning som finns i Sverige.
            För mig är detta en väldigt viktig princip som vi inte ska ge
            avkall på.
          </note>
          <note>
            För att upptäcka de fall där djurägaren trots allt inte tar hand
            om sina djur har vi en kontroll av att man följer djurskyddslagstiftningen.
            Fram till förra året låg denna kontroll på kommunerna. I många
            kommuner fungerade kontrollen mycket bra, men i alltför många
            kommuner fungerande den faktiskt inte alls. Så kan vi inte ha
            det i vårt land. Djur ska ha det bra oavsett var i Sverige djuren
            finns.
          </note>
          <note>
            Därför såg jag till att vi flyttade över djurskyddskontrollen
            från kommunerna till länsstyrelserna. Jag såg också till att länsstyrelserna
            fick ett tillskott på hela 118 miljoner kronor till sitt stora
            anslag för att klara av att sköta också denna nya uppgift som
            djurskyddet innebär på ett bra sätt.
          </note>
          <note>
            Men vi ska inte glömma att det nästan alltid blir övergångsproblem
            när man gör en omorganisation. Länsstyrelserna har haft en tuff
            tid med en ny organisation, nya arbetslag och nya rutiner. För
            att det skulle fungera så smidigt som möjligt så tidigt som möjligt
            lade vi till ytterligare 5 miljoner kronor för att länsstyrelserna
            på ett bra sätt skulle klara av övergångsarbetet från kommun till
            länsstyrelse.
          </note>
          <note>
            Dess värre var det emellertid så att många kommuner lämnade efter
            sig ett berg av oavslutade ärenden som länsstyrelserna under året
            har haft att beta av. Nu har länsstyrelserna haft ett knappt år
            på sig att få ordning på de här ärendena och få en fungerande
            organisation på plats. Om man fortfarande inte har fått ordning
            på sina kontroller är det dags för landshövdingarna att inför
            nästa års budget fördela om de resurser som man har sig tilldelade.
          </note>
          <note>
            Fru talman! Avslutningsvis kan jag därtill lova riksdagen att
            det här är en fråga som jag följer, och som jag kommer att följa
            ytterst nogsamt.
          </note>
          <note type="speaker">
            Anf. 3 ANDERS YGEMAN (s):
          </note>
          <note>
            Fru talman! Det var i och för sig vackra ord från jordbruksministern.
            Men var fanns ödmjukheten inför uppgiften? Var fanns ansvaret?
            Vi har nu haft en borgerlig alliansregering i tre år. I tre år
            har Eskil Erlandsson varit ansvarig för det svenska djurskyddet
            och för den svenska jordbrukspolitiken.
          </note>
          <note>
            På de tre åren har Eskil Erlandsson hunnit lägga ned den första
            nationella djurskyddsmyndigheten i världen. Han har hunnit förstatliga
            djurskyddsinspektörerna, vilket har lett till att antalet djurskyddsinspektörer
            har halverats i många län. Han har tagit bort den avgift som tidigare
            finansierade inspektionerna. Han har, trots att många viktiga
            remissinstanser påpekade det, fördelat resurserna till länsstyrelserna
            efter antalet människor boende i länet och inte efter antalet
            djur. Det har gjort att de län som har haft de största behoven
            också har blivit de mest underfinansierade.
          </note>
          <note>
            Var finns ödmjukheten och var finns ansvarstagandet för den största
            djurskyddsskandalen och den största grisskandalen på många år?
            De lyser med sin frånvaro.
          </note>
          <note>
            Eskil Erlandsson tar i sitt anförande upp tre åtgärder som han
            har vidtagit. Han har bjudit in branschen. Man kan undra varför.
            Finns det någon bransch som är så välrepresenterad på något departement
            som jordbruksbranschen på Jordbruksdepartementet? Jag tvivlar
            på det. Jag tror att ungefär varannan medarbetare till Eskil Erlandsson
            kommer från jordbruksbranschen. Det hade varit bättre att ta ett
            varv i korridoren och fråga vad de tycker.
          </note>
          <note>
            Eskil Erlandsson föreslår något han kallar för djurskyddsdeklarationen.
            Det är en ny blankett. När jag frågar Jordbruksverket säger man
            att detta är saker som veterinärerna redan gör. Den nya uppgiften
            kommer att ta en till två minuter att utföra. Då måste var och
            en fråga sig om dessa en till två minuter kommer att kunna garantera
            att vi inte får se några nya grisskandaler. Kommer de att kunna
            garantera att vi kan äta vår julskinka utan fadd smak i munnen
            i framtiden?
          </note>
          <note>
            Slutligen föreslår jordbruksministern en omfördelning av resurserna.
            Det är väl bra att han föreslår den omfördelning som han sade
            nej till när han genomförde detta. Det var den omfördelning som
            oppositionen föreslog och den omfördelning som länsstyrelserna
            krävde. Men det räcker inte att omfördela de bristfälliga resurserna.
            Det är inte fördelningsnyckeln i sig som är felet, utan det är
            resursbristen.
          </note>
          <note>
            Vi har fått färre kontroller i stället för fler. Vi har fått
            mindre resurser i stället för mer. Vi har fått en jordbruksminister
            som inte vågar ta ansvar för den egna politiken. Eskil Erlandsson,
            vilka åtgärder tänker du vidta för att kunna garantera att denna
            skandal inte upprepas?
          </note>
          <note type="speaker">
            Anf. 4 BENGT-ANDERS JOHANSSON (m):
          </note>
          <note>
            Fru talman! Jag välkomnar denna debatt. Det gör vi från moderat
            sida av det skälet att det är bra att vi kan utbyta åsikter om
            det som har inträffat. Å andra sidan, fru talman, beklagar jag
            å det djupaste att det finns orsak att hålla dagens debatt.
          </note>
          <note>
            Ett samhälle bedöms efter hur man behandlar dem som inte har
            en egen röst. Det finns inga ursäkter för de flesta bilder jag
            har sett, endast mer eller mindre dåliga förklaringar. I grunden
            handlar det om inställningen till djur och djuromsorg, inte om
            lagstiftningen. Det handlar om förvaltarskap och ansvar. Ett fall
            av misskötsel är ett fall för mycket. Det handlar om varelser
            som har förmågan att känna smärta, välbehag och rädsla.
          </note>
          <note>
            Människan är den enda varelsen på jorden som har moraliskt tänkande.
            Det är därför, förutom olagligt att missköta djur, omoraliskt
            att inte ha en bra djuromsorg. Det finns också en tydlig ansvarskedja
            med i första hand ägaren, sedan djurskötare, veterinärer, slakterier,
            grannar, intresseföreningar, LRF och det offentliga.
          </note>
          <note>
            Sverige har världens hårdaste djurskyddslagstiftning. Enligt
            Jordbruksverket är de bilder vi har sett inte representativa för
            den svenska grisnäringen. Det är därför synd att 1 600 grisbesättningar
            nu får ta kollektivt ansvar för att ett antal missköter sig.
          </note>
          <note>
            Svenskt djurskydd fokuserar på att vara förebyggande. Det ska
            alltså inte behöva uppstå missförhållanden. Och som sagt var,
            det är alltid ägaren som har det primära ansvaret.
          </note>
          <note>
            I denna anda och i denna strävan har vi inom allianspartierna
            varit överens om att för att få en jämnare omsorgstillsyn flytta
            den från kommunerna till länsstyrelserna.
          </note>
          <note>
            Min fråga till Socialdemokraterna är: Tyckte ni att det var bra
            att ett antal kommuner över huvud taget inte hade någon djurskyddstillsyn?
          </note>
          <note>
            Dessutom ska djurskyddslagen utvärderas i sin helhet, vilket
            aldrig tidigare har gjorts. Det har alliansregeringen tagit initiativ
            till, och det gjordes före det senaste avslöjandet.
          </note>
          <note>
            Det finns en multistraffkedja när det gäller brister i djurtillsynen.
            Djurskyddslagen kan ge böter eller fängelse upp till två år. Vidare
            finns i brottsbalken rubriceringen djurplågeri. Ovanpå detta finns
            tvärvillkoren inom EU som tar bort eventuella stöd från EU något
            de flesta har. Det är få områden som har en sådan straffkedja
            som djuromsorgen har.
          </note>
          <note>
            Vår uppfattning är att det inte går att kontrollera bort. Det
            är omöjligt. Det finns ingen kontrollapparat i världen som kan
            vara närvarande 365 dagar om året, 8 760 timmar per år för att
            se till att det fungerar. Mycket kan hända nattetid. Jag vet av
            egen erfarenhet att mellan kvällstillsynen och morgontillsynen
            kan det vara upp till tolv timmar. Det kan hända mycket under
            den tiden. Det är därför utomordentligt bra att den samlade grisnäringen
            har beslutat om en trepartskontroll.
          </note>
          <note>
            Dessutom samlade jordbruksministern förra måndagen ett antal
            intressenter. Veterinärerna ska nu göra så kallade djurskyddsdeklarationer.
            Det kommer att omfatta 9095 procent av landets 1 600 grisbesättningar.
            Det kommer att handla om strö, boxhygien och att suggor inte är
            fixerade mer än vad lagen tillåter. Det handlar också om hantering
            av sjuka och skadade djur.
          </note>
          <note>
            Jag har själv stor erfarenhet av djurhantering. Jag har hemma
            i min vardag ett antal olika djurraser omkring mig. Det är för
            mig därför mycket svårt att acceptera Djurrättsalliansens sätt
            att arbeta. Hur kan man som djurvän medvetet låta bli att anmäla?
            Det var omoraliskt av Djurrättsalliansen att inte omedelbart anmäla
            redan det första uppdagade missförhållandet. Då hade möjligheterna
            för rättsapparaten att kunna leda i bevis att det var fel varit
            väsentligt större. Att inte omedelbart anmäla vid varje tillfälle
            innebär att man accepterar att en fortsatt misskötsel pågår.
          </note>
          <note>
            Jag har en fråga till socialdemokratin apropå det Anders Ygeman
            nämnde. Kommer Socialdemokraterna att återinföra Djurskyddsmyndigheten
            om ni mot förmodan skulle få regeringsmakten? Vi är ju vana vid
            att det är de mindre partierna som styr det stora partiet. Kan
            vi få ett tydligt och enkelt svar, ja eller nej?
          </note>
          <note type="speaker">
            Anf. 5 ANITA BRODÉN (fp):
          </note>
          <note>
            Fru talman! Den debatt som vi har i dag känns mycket angelägen.
            Jag är glad att ett initiativ har tagits till att få tala djurskyddsfrågor
            här i kammaren. Den senaste tidens uppmärksamhet kring vissa djurgårdar
            har upprört oss alla djupt.
          </note>
          <note>
            Vi kan trots den senaste tidens händelser ändå känna stolthet
            över att vi i Sverige har ett gott djurskydd. Internationellt
            sett är det ett mycket gott djurskydd. I vårt regelverk ställer
            vi betydligt högre krav än andra länder för att uppnå gott djurskydd
            och god djurhälsa.
          </note>
          <note>
            Vad gäller grisar tillåter vi inte svanskupering och inte fixering
            av suggor annat än undantagsvis. Vi ställer högre krav på boxutrymme
            och strö, och det ska finnas särskilda sjukboxar. Vi ställer givetvis
            krav på daglig tillsyn.
          </note>
          <note>
            Det är helt oacceptabelt att det trots dessa krav har förekommit
            vanvård. Det tar vi definitivt avstånd från.
          </note>
          <note>
            Här gäller det krafttag från myndighetshåll, men också tydlighet,
            stöd och hjälp från det civila samhället. Här spelar branschen,
            Jordbruksverket, departement, LRF och länsstyrelserna en stor
            och viktig roll tillsammans med väl utbildade djurskyddsinspektörer.
          </note>
          <note>
            Men det allra största ansvaret vilar till syvende och sist på
            djurägaren själv. Djurägaren är ansvarig för att djurskyddslagen
            följs. Konsumentmakten får inte heller underskattas i detta sammanhang.
          </note>
          <note>
            Vi har hört om tredjepartscertifiering av gris och djurskyddsdeklaration
            som ska utföras av veterinärer. Det är två konkreta och mycket
            värdefulla resultat av förra måndagens möte mellan jordbruksministern,
            branschen, LRF och berörda myndigheter.
          </note>
          <note>
            Den veterinära djurskyddskontrollen kopplad till de regelbundna
            hälsobesöken och kontrollerna som veterinärerna gör i dag hos
            landets 1 600 grisproducenter kommer nu att omfatta samtliga veterinärkategorier
            och genomföras så snart som det är möjligt efter nyår. Frivilligt
            kan det genomföras från och med förra måndagen.
          </note>
          <note>
            Fru talman! Alliansregeringen har arbetat med en förstärkning
            av djurskyddet genom bland annat ett införande av djurskyddsregister
            och ett djurförbudsregister. Dessutom har Jordbruksverket tagit
            fram tillsynsvägledningar och IT-baserade handläggningssystem.
          </note>
          <note>
            Under vårt ordförandeskap har alliansregeringen med jordbruksministern
            i täten anordnat en mycket uppskattad konferens i Uppsala, Welfare
            Qualitiy-konferensen, för att man där gemensamt ska kunna få kunskap
            och kunna mäta djurskyddet på ett mer vetenskapligt sätt.
          </note>
          <note>
            Också inom området djurförsök har vi under Sveriges ordförandeskap
            tagit positionerna framåt i ett aktivt arbete med nya regler.
          </note>
          <note>
            Frågan om dunplockning är ett konkret exempel på ett snabbt agerande
            från svenskt håll som också fick resultat inom EU.
          </note>
          <note>
            Eva Erikssons utredning kommer att bli ett värdefullt dokument
            för fortsatt vidareutveckling av djurskyddsinsatser. Djurskyddslagstiftningen
            har nämligen inte utvärderats i sin helhet sedan den trädde i
            kraft. Därför är det värdefullt att alliansregeringen tar tag
            i detta. I uppgifterna till Eva Eriksson ingår att hon ska se
            över och modernisera djurskyddslagstiftningen i dess helhet och
            beakta nya vetenskapliga rön.
          </note>
          <note>
            Fru talman! Den senaste tidens uppmärksammade vanvårdsfall är
            oacceptabla, precis som tidigare talare har framfört. Det har
            drabbat samtliga djurproducenter, och det har skapat en frustration
            och upprördhet att kolleger brutit mot djurskyddslagen. Men det
            har också gett en stark olustkänsla och oro kring nattliga intrång.
            Flera djurägare har trots att de uppfyllt kraven i djurskyddslagstiftningen
            utsatts för både hot och trakasserier.
          </note>
          <note>
            Exempelvis den ekologiska grisbonden Gun Ragnarsson i Tvååker
            har grisstallar med djupströbädd och fri tillgång till utevistelse
            för grisarna. Enskilda bås finns för utfodring av mat, något som
            Djurrättsalliansen valde att fokusera på sina fotografier. Det
            gav intrycket att dessa ekogrisar stod fixerade i sina burar,
            vilket var helt missvisande.
          </note>
          <note>
            Jag håller med veterinär Johan Beckman Friis när han kritiserar
            Djurrättsalliansens sätt att vänta i två år med att anmäla vanvård.
            Vi har alla ett ansvar att anmäla när vi uppmärksammar att någon
            vanvård sker.
          </note>
          <note>
            Såväl vanvård av djur som olaga intrång kommer nu att bli föremål
            för rättslig prövning.
          </note>
          <note>
            Fru talman! Jag ber att få återkomma i mitt nästa inlägg till
            Folkpartiets syn på djurskyddsfrågor.
          </note>
          <note type="speaker">
            Anf. 6 IRENE OSKARSSON (kd):
          </note>
          <note>
            Fru talman! Dagens debattämne är mycket angeläget. Sverige har
            varit och är ett föregångsland när det gäller djurskydd och djurlagstiftning.
            Men det som har aktualiserats under de senaste veckorna är att
            det inte räcker med bra och offensiva lagar. De ska efterlevas,
            och om de inte efterlevs ska straffen vara kännbara.
          </note>
          <note>
            De bilder som vi under den senaste tiden har sett från grisgårdar
            visar förhållanden som, om bilderna är korrekta, skulle jag vilja
            säga, är fullkomligt oacceptabla.
          </note>
          <note>
            Jag såg filmerna på Djurrättsalliansens hemsida i helgen igen
            och blev lika upprörd och ledsen över vad jag såg. Men jag ställde
            mig också frågan: Hur kan man låta detta ske under två år utan
            att göra någonting åt det?
          </note>
          <note>
            När detta är sagt vill jag först av allt slå fast att det är
            djurägaren som har, och ska ha, det fulla ansvaret för hur djuren
            har det. Den som bedriver djurhållning tar på sig ett ansvar som
            varar 365 dagar om året 24 timmar om dygnet. Det kan inte nog
            understrykas. Det gäller katt- och hundägaren likaväl som den
            som har hundratals djur för mjölk- eller köttproduktion. Tyvärr
            finns det och har funnits djurägare som inte har tagit detta ansvar.
            Därför måste vi ha tydliga regler för vilka krav, och då skulle
            jag vilja säga minimikrav, som ska gälla för ett gott djurskydd
            och en god djurhållning. Det måste finnas resurser för att man
            ska se till att lagen efterlevs.
          </note>
          <note>
            Fru talman! Anders Ygeman har varit inne på att den förändring
            som vi debatterade här för ett år sedan skulle vara roten till
            allt ont. Jag tror för min del snarare att det är lösningen på
            problemet att vi flyttade djurskyddet från kommunerna till länsstyrelserna.
            Det säger jag trots att jag kommer från en kommun där jag har
            upplevt att det har fungerat alldeles utmärkt. Men så har fallet
            inte varit överallt. Jag kan inte stå och försvara att vi inte
            ska ta samma hänsyn och ha samma förvaltarskap i fråga om alla
            djur i detta land. Där har regeringen med jordbruksministern i
            spetsen tagit ett ansvar och fört över tillsynen till länsstyrelserna.
            Denna koncentration av resurser möjliggör också en bättre kompetens
            och en specialistkompetens hos inspektörerna.
          </note>
          <note>
            Jag ska återigen ta mitt hemlän som exempel. Med tanke på att
            vi har ganska få grisproducenter i Jönköpings län som föder upp
            grisar har vi sett ett behov av att få kontrollanter som har den
            specifika kunskapen om grisens villkor och behov. Det kan bli
            mycket bättre nu när länsstyrelsen kan ha dessa specialresurser.
          </note>
          <note>
            Anders Ygeman har också kritiserat finansieringen. Jordbruksministern
            har med alliansens gillande tagit ett initiativ till att förändra
            resursfördelningen så att vi också fördelar efter antalet djur
            i ett län. Men vi ska inte glömma att denna tillsyn gäller hund,
            katt, gris, ko, häst och så vidare. Därför finns det också behov
            i de län som inte har de stora djurbesättningarna.
          </note>
          <note>
            När det gäller ekonomiska resurser hoppas jag att Anders Ygeman
            och Socialdemokraterna är räknekunniga. Då kan man, med ett snitt
            på vad som har gjorts i fråga om tillsyn i detta land tidigare,
            konstatera att länsstyrelserna har fått de ekonomiska resurser
            som behövs. Om länsstyrelserna sedan inte förvaltar dem på ett
            riktigt sätt får regeringen, Jordbruksverket med flera ta den
            diskussionen med länsstyrelserna inför det kommandet året.
          </note>
          <note>
            Flera åtgärder har vidtagits under de senaste två veckorna för
            att stärka kontrollen och egenkontrollen. Det initiativ som togs
            förra måndagen har applåderats av bland andra ordföranden för
            Djurskyddet Sverige, vilket tycks ha gått Anders Ygeman förbi.
          </note>
          <note>
            Den kontroll som besättningsveterinären nu ska göra är också
            det som kan ligga till grund för att länsstyrelserna kan bedriva
            en bättre kontroll och tillsyn. Man kan göra tätare kontroller
            i de besättningar där denna egenkontroll inte fungerar. Dessutom
            har näringen tagit initiativ till att få certifierad kontroll
            av externa kontrollanter, vilket är oerhört positivt.
          </note>
          <note>
            Jag har förmånen att sitta i Jordbruksverkets insynsråd, och
            vi fick i fredags en genomgång av dessa frågor. Den som lyssnar
            på denna debatt kan tro att vi nu diskuterar alla Sveriges grisgårdar.
            Så är inte fallet.
          </note>
          <note>
            De uppgifter som Jordbruksverket hittills har tyder inte på att
            de brister som visats i medierna är ett generellt problem. Inte
            desto mindre har man sett behov av att hitta vägar för att få
            upp kvaliteten på tillsynen, få en bättre egenkontroll och en
            extern certifiering. Detta är nu på gång.
          </note>
          <note>
            Det initiativ som jordbruksministern har tagit utifrån det som
            uppdagades för två veckor sedan ger vid handen att vi har en regering
            som tar ansvar och en näring som förstått att man måste ta ett
            större ansvar. Tillsammans kan vi åstadkomma det viktiga, nämligen
            ett gott djurskydd i Sverige.
          </note>
          <note type="speaker">
            Anf. 7 WIWI-ANNE JOHANSSON (v):
          </note>
          <note>
            Fru talman! Det var med avsmak, vrede och också en känsla av
            vanmakt som man såg Djurrättsalliansens bilder. Jag är helt övertygad
            om att jordbruksministern kände precis samma sak. Det finns inget
            tvivel om det.
          </note>
          <note>
            Jag kommer ihåg att jordbruksministern vid sitt tillträde sade
            att en av de viktigaste åtgärderna var att stärka svenskt jordbruks
            konkurrenskraft. De här bilderna har inte precis stärkt svenska
            bönders konkurrenskraft, det är ett som är säkert.
          </note>
          <note>
            Frågan är hur det har blivit så här och vem som bär ansvaret.
            Jag menar att det är ett systemfel och att det ytterst är jordbruksministern
            som bär ansvaret.
          </note>
          <note>
            En av de första åtgärderna som regeringen gjorde var att montera
            ned den förhatliga Djurskyddsmyndigheten som var unik i sitt slag
            i hela världen. Därefter ville regeringen organisera om tillsynen
            från kommunerna till länsstyrelserna.
          </note>
          <note>
            Jag vet att vi i Vänsterpartiet var försiktigt positiva till
            åtgärden. Vi visste att tillsynen som sköttes av kommunerna var
            väldigt olika ute i kommunerna. Vi ville också se en mycket mer
            likvärdig hantering och tillsyn över hela landet. Men det är inte
            på det sättet som det har blivit, utan det har blivit lika dåligt
            överallt. Det var inte vår mening. Vi menade att man skulle skicka
            med pengar.
          </note>
          <note>
            Varför i all sin dar ta bort de avgifter som man tidigare hade
            fått betala för tillsynen? Det var ändå 3035 procent av pengarna
            till tillsynen som man fick in tidigare. Nu är inspektionerna
            helt och hållet skattefinansierade.
          </note>
          <note>
            Med de gamla inspektionerna som gjordes av kommunerna blev det
            en inspektion vart femte år. Med nuvarande resurser skulle det
            bli vart sjätte eller vart sjunde år. Det är alltså mycket illa.
          </note>
          <note>
            Förenkling, förenkling och förenkling har varit ledorden. Det
            behövs bättre konkurrenskraft för näringen, bort med avgifter,
            och bort med Djurskyddsmyndigheten.
          </note>
          <note>
            Hur det går för djuren har vi sett. Hur går det för näringen?
            Den har inte precis stärkt sin konkurrenskraft, vilket var meningen
            när man tog bort avgiften. Förenkling var mantrat.
          </note>
          <note>
            Alla är förlorare: grisar, grisbönder och alla vi konsumenter
            som letade i hyllorna efter svenskt griskött. Vi trodde att vi
            gjorde någonting bra som köpte svensk gris och inte de stackars
            danska grisarna som hade det så hemskt. Svenska grisar kan ha
            det lika hemskt.
          </note>
          <note>
            Antalet inspektörer har minskat med 30 procent. Det är nu bara
            tal om brandkårsutryckningar. Jag och Vänsterpartiet tycker att
            vi ska ha tillbaka avgifterna. De stod för ungefär 3035 procent
            av kostnaden för djurinspektionerna.
          </note>
          <note>
            Jordbruksministern säger att man ska omfördela resurserna. Det
            handlar om att omfördela resurser som inte räcker. Man säger att
            det är djurägarna som har ansvaret. Självklart är det djurägaren
            som har det fundamentala ansvaret för att sköta sina djur.
          </note>
          <note>
            Det är sedan länsstyrelsen som har ansvaret och som borde göra
            sitt arbete bättre. Det har vi hört i andra inlägg från talare
            som hör till den borgerliga regeringsalliansen.
          </note>
          <note>
            Men hur går det med veterinärdeklarationer och djurdeklarationer
            när det är näringen som ska kontrollera sig själv? En näring kan
            också bli närig inte bara när det gäller grisbönder. Vi vet att
            det kan bli på det sättet överallt.
          </note>
          <note>
            Det är därför som vi ska ha oberoende kontroller och inspektioner
            som måste kontrollera näringens egenkontroll. Det är jättebra
            att man bygger ut den. Men det kan inte vara nya blanketter som
            är räddningen för det svenska djurskyddets utformning.
          </note>
          <note>
            Man måste kunna ha så många inspektioner så att man vet när näringens
            egenkontroll inte längre fungerar. Eller ska man lita blint på
            att näringen sköter det? Vi har ju sett att det inte fungerar.
          </note>
          <note>
            Ett gott djurskydd kostar. Vi brukar säga att vi har världens
            bästa djurskydd. I så fall är världens bästa djurskydd inte gott
            nog. Jag undrar: Vilket ansvar ska jordbruksministern ta för djurskyddet?
          </note>
          <note>
            I det här fallet talar vi explicit om grisarnas situation. Är
            det frivillighet, fler egenkontroller och en omfördelning av redan
            otillräckliga resurser det handlar om? Är det länsstyrelsernas
            fel? Är det Jordbruksverkets fel?
          </note>
          <note>
            Det är alltid någon annans fel att den borgerliga regeringen
            inte klarar av att förändra saker. Det är inget fel att förändra
            och lägga det på länsstyrelserna. Men ett gott djurskydd kostar
            också.
          </note>
          <note>
            Jag vill veta hur jordbruksministern tänker sig detta annat än
            som egenkontroll och nya blanketter.
          </note>
          <note type="speaker">
            Anf. 8 TINA EHN (mp):
          </note>
          <note>
            Fru talman! Sverige ska vara landet med världens bästa djurskydd.
            Innan den moderatledda regeringens nedmontering av det svenska
            djurskyddet hade Sverige helt andra ambitioner.
          </note>
          <note>
            Vi hade en myndighet för djurens bästa, och vi hade ett nytt
            lagförslag för att göra livet bättre för minkar i bur. Vi hade
            en del kontroverser med en del djurägare som var arga på myndigheten
            för att den ställde för långt gående krav. Men vi hade någon som
            ytterst bevakade djurens intressen.
          </note>
          <note>
            Djurskydd ska utgå från djurskyddsperspektiv. Föreskrifter ska
            tas fram ur ett djurskyddsperspektiv. Vetenskapen som är naturlig
            att använda heter etologi. Djurskyddsföreskrifter ska inte skrivas
            ur ett bransch- eller näringsperspektiv.
          </note>
          <note>
            Vi ställer väl alla upp på att djur som hålls av människan ska
            leva ett gott djurliv i enlighet med djurskyddslagens intentioner.
            Men det första som den moderatledda regeringen gjorde var att
            bums lägga ned världens första djurskyddsmyndighet.
          </note>
          <note>
            För mig är minnet speciellt, eftersom det blev ämnet i mitt premiärtal
            här i kammaren och en av de första interpellationsdebatterna denna
            mandatperiod.
          </note>
          <note>
            Djurskyddsmyndighetens uppgift gick tillbaka till Jordbruksverket
            och med minskade resurser. Den förra regeringen hade lagt fram
            ett lagförslag om att göra tillvaron mer dräglig för minkar inom
            minknäringen. Det förslaget slängde den nytillträdda regeringen
            kaxigt i papperskorgen.
          </note>
          <note>
            Vi hörde talas om en europeisk djurskyddsmyndighet som önskades
            till Sverige. Det var ett ihåligt argument när man samtidigt monterade
            ned allt som var på väg att bli riktigt bra.
          </note>
          <note>
            Vid årsskiftet införde man en annan stor övergripande förändring.
            Man flyttade djurskyddet från kommunerna till länsstyrelserna.
            Motiveringen för förstatligandet var att det fanns en ojämn nivå
            i kommunerna.
          </note>
          <note>
            Det kan man instämma i. I klartext betyder det att en del kommuner
            hade en god tillsyn medan andra hade en dålig tillsyn. Överföringen
            av djurskyddstillsynen till länsstyrelserna har visat sig vara
            illa förberedd och underfinansierad. Klagomålen har haglat, och
            fortsätter på många håll att göra det.
          </note>
          <note>
            Senast i fredags kunde jag läsa i min lokala tidning från hemtrakterna
            i Västra Götaland att kontrollanterna uttalat att man inte har
            fått tillräckligt med resurser för att klara sina åtaganden.
          </note>
          <note>
            Sverige landet med det bästa djurskyddet. Det börjar bli luggslitet.
            Nåväl, vi har i grunden en bra lag, och jag hoppas att den får
            fortsatt vara bra även efter regeringens uppdrag att se över lagen.
          </note>
          <note>
            Vi ha en djurskyddslag som när den tillämpas är mycket mer långtgående
            än många andra länders regler. Trots det har vi fått följa bilder
            på bland annat brister i grisstallar, bilder som har varit svåra
            att värja sig mot.
          </note>
          <note>
            Även om det finns kritik mot att vissa bilder inte är rättvisande
            räcker det att 50 procent av bilderna visar verkligheten. Redan
            det är för mycket. De som lider och tar stryk, förutom de misskötta
            djuren, är de som verkligen sköter om sina djur och har ett intresse
            för djur.
          </note>
          <note>
            Var ligger felet? Vad är det som händer? Det finns flera faktorer.
            En är att vi kanske inte utgår från djurens behov när vi planerar
            djurstallar. Vi har tekniska system som inte alltid tillåter tillräckligt
            med halm i boxarna hos grisarna. Vi har en ekonomisk stress där
            djur betraktas om vilken annan vara eller produkt som helst. Vi
            har brister i efterlevnaden av de lagar som vi ställer upp.
          </note>
          <note>
            Det är en politisk fråga. Till den hör ett politiskt ansvar,
            och det är detta ansvar som framför allt uppdagas.
          </note>
          <note>
            När inte regeringens jordbruksminister Eskil Erlandsson verkar
            vilja ta sitt ansvar trots allt som har hänt och trots alla brister
            som har framförts av landets länsstyrelser och när regeringen
            dessutom har bestämt sig för att djurskyddet inte ska avgiftsfinansieras
            blir det hela än mer avhängigt av hur mycket medel länsstyrelserna
            får sig tilldelat för att klara sina uppgifter. Regeringen tog
            bort avgiftsfinansieringen i syfte att öka jordbrukets konkurrenskraft.
          </note>
          <note>
            Jag tror inte att ministern så här i efterhand tycker att det
            var värt det med tanke på hur den skadade bilden ser ut. Faktum
            är att år 2008, före regeringens reform av tillsynen, hade landet
            174,4 årsarbetare inom kontrollen. År 2009 har vi 133,4 årsarbetare.
          </note>
          <note>
            Det är mycket tråkigt att vi ska behöva stå här och debattera
            det här över huvud taget. Det är mycket tråkigt att regeringen
            hittills har bollat över ansvaret på någon annan.
          </note>
          <note>
            Nu har vi fått höra att Djurrättsalliansen har betett sig illa.
            Det kan man tycka. Att djurägarna har brustit tycker vi allihop.
            Men att länsstyrelserna och landshövdingarna nu ska rätta till
            det när de inte har fått tillräckligt med medel tycker jag är
            magstarkt.
          </note>
          <note>
            Jag och Miljöpartiet vill ha besked från ministern om han i sin
            regering tänker ta strid för länsstyrelsernas möjlighet att utföra
            det uppdrag som han har ålagt dem.
          </note>
          <note type="speaker">
            Anf. 9 Jordbruksminister ESKIL ERLANDSSON (c):
          </note>
          <note>
            Fru talman! Det har framställts ett antal påståenden och frågeställningar.
            Jag tänkte använda en del av min tid åt att kommentera och svara
            på dem.
          </note>
          <note>
            Jag väljer dock att börja med en upplysning av undervisningsskäl.
            Kammarens ledamöter borde veta att Djurskyddsmyndighetens ansvar
            aldrig var att kontrollera djuren på landets lantgårdar. Denna
            uppgift låg aldrig på Djurskyddsmyndigheten. Skälet till att vi
            flyttade tillsynen från landets 290 kommuner till 21 länsstyrelser
            är att den inte sköttes på ett tillfredsställande sätt i alltför
            många av landets kommuner.
          </note>
          <note>
            När tillsynen nu är flyttad kan djurskyddsinspektörerna sköta
            sitt jobb på ett helt annat sätt. Nu finns det helt andra och
            större möjligheter att exempelvis låta djurskyddsinspektörer jobba
            heltid med djurskyddet. I de allra flesta fall fanns det tidigare
            bara deltidsanställd personal för detta i landets kommuner. Man
            hade också andra uppgifter att ta sig an.
          </note>
          <note>
            Den som jobbar heltid och dessutom har kolleger nära sig har
            betydligt lättare för att specialisera sig på olika djurslag,
            till exempel grisar. Du kan också som djurskyddsinspektör diskutera
            svåra frågeställningar och ställningstaganden tillsammans med
            kolleger, vilket alltså inte var möjligt tidigare.
          </note>
          <note>
            Dessutom möjliggör den här organisationen att det alltid finns
            personal på tillsynsmyndigheten. Så var inte fallet tidigare,
            mina vänner, när det fanns en person anställd, och den personen
            skulle ibland ha semester, blev barnledig eller bytte jobb och
            så vidare.
          </note>
          <note>
            Flytten av djurskyddskontrollerna från kommunerna till länsstyrelserna
            är alltså en viktig del i att få en fungerande kontroll i hela
            landet. Nu har länsstyrelserna haft ett knappt år på sig att få
            en organisation på plats. Man kommer att få mer pengar till djurtäta
            län till årsskiftet, och jag ska se till att hålla noggrann koll
            på att länsstyrelserna ser till så att djurskyddet verkligen fungerar.
          </note>
          <note>
            För att avlasta länsstyrelserna och hjälpa dem kommer dessutom
            en legitimerad veterinär att göra en djurskyddsdeklaration på
            grisgårdar var femte vecka. Det ersätter inte de kontroller som
            görs så här långt, men det är ett utmärkt komplement som möjliggör
            att man från länsstyrelsernas sida kan koncentrera sig på de gårdar
            där problem finns.
          </note>
          <note>
            Slutligen: Räcker då pengarna? Jag har väldig respekt för att
            djurskyddsinspektörerna gör sitt jobb, och jag förstår deras frustration,
            för organisationen är ny. Säkert behövs det fler inspektörer i
            flera län, men det är landshövdingarnas uppgift att se till det
            blir på det sättet eftersom pengarna ligger i den stora länsstyrelsepotten.
          </note>
          <note type="speaker">
            Anf. 10 ANDERS YGEMAN (s):
          </note>
          <note>
            Fru talman! Den som hade önskat ansvartagande eller ödmjukhet
            får fortfarande vänta. I debatten har vi fått höra att pengarna
            räcker enligt jordbruksministern. Regeringens politik är lösningen,
            sade kd. Tillräckliga resurser, var det någon annan som sade.
            Djurskyddet är gott, sade en tredje.
          </note>
          <note>
            Om allting nu är så bra, varför har vi då den här debatten? Har
            det inte varit några missförhållanden? Är det en chimär med alla
            de bilder på vanvårdade grisar vi har sett i våra tidningar?
          </note>
          <note>
            Eskil Erlandsson har varit jordbruksminister i tre år. Har Sveriges
            djur fått det bättre eller sämre? Har nedläggningen av Djurskyddsmyndigheten,
            hur allvarlig ton jordbruksministern än använder, skärpt djurskyddsdebatten
            i Sverige, eller har nedläggningen försvagat djurskyddsdebatten
            i Sverige?
          </note>
          <note>
            Jordbruksministern pratar om berg av ärenden som lagts på hög
            i kommunerna under hans tid som jordbruksminister. Men med ministerns
            reformer har ju 50 inspektörer försvunnit. Vad händer då med ministerns
            berg och högar?
          </note>
          <note>
            Bengt-Anders Johansson, Moderaterna, har med sin politik halverat
            antalet kontroller i många län. Sedan har han mage att stå här
            i kammaren och hävda att djurskyddsorganisationer ska anmäla missförhållanden.
            Nej, moderater och Bengt-Anders Johansson, det är djurskyddsinspektörer
            som ska upprätthålla djurskyddslagen, inte djurskyddsorganisationer.
            Alliansen kan inte smita från sitt ansvar för den halverade djurskyddskontrollen
            genom att skylla på djurskyddsorganisationerna.
          </note>
          <note>
            I Skåne fanns det 22 inspektörer före regeringens reform. Nu
            finns det 16. I Västra Götaland fanns det 32 inspektörer före
            reformen. Nu finns det 26. I Jönköping fanns det 11 inspektörer
            före reformen. Nu finns det 5.
          </note>
          <note>
            I stället för mer resurser föreslår Eskil Erlandsson en omskyffling
            av befintliga resurser. I stället för en fungerande inspektion
            föreslår Eskil Erlandsson nya blanketter. I stället för att ta
            ansvar för den uppkomna situationen flyr jordbruksministern från
            ansvaret och säger att allt är gott.
          </note>
          <note>
            Fru talman! Sverige behöver en ny djurskyddspolitik. Sverige
            behöver en ny jordbruksminister. Och Sverige behöver en ny regering.
          </note>
          <note type="speaker">
            Anf. 11 BENGT-ANDERS JOHANSSON (m):
          </note>
          <note>
            Fru talman! Anita Brodén var inne på detta med Welfare Quality,
            som Sverige under ordförandeskapet ordnade en konferens om i Uppsala.
            Den fick mycket support från både kommissionen och samtliga medlemsstater.
            Där handlade det bland annat om att diskutera djurvälfärdskriterier.
            Man kom lite grann ifrån centimeterdiskussionen etcetera.
          </note>
          <note>
            Det här är ett vällovligt initiativ från den svenska regeringen,
            med jordbruksministern i spetsen. Det handlar nämligen på ett
            helt annat sätt om ett totalansvar och en totalinsikt när det
            gäller djurskyddets innehåll.
          </note>
          <note>
            På försöksdjursområdet har det svenska ordförandeskapet också
            tagit initiativ. Eventuellt kommer det att kunna bli en skärpning
            redan under det svenska ordförandeskapet.
          </note>
          <note>
            Vi ska ha fullt klart för oss att det bland annat är kritik från
            EU mot den gamla djurskyddstillsynen som gjort att alliansregeringen
            nu har gjort en förändring.
          </note>
          <note>
            Nu ska vi konstatera att länsstyrelserna är väl lämpade för den
            här uppgiften. Där finns det djurskyddsinspektörer. Där finns
            det byggexperter. Det finns länsveterinär. Det finns dessutom
            jurister och annan personal som kan backa upp, som saknas på kommunal
            nivå.
          </note>
          <note>
            I och med att flera djurskyddsinspektörer kan arbeta tillsammans
            blir dessutom, enligt Jordbruksverkets uppfattning, arbetet mer
            effektivt än när det bara är en som arbetar med detta i en kommun
            eller det kanske är någon som bara arbetar halvtid eller mindre.
            Det blir då ett väldigt ensamt arbete.
          </note>
          <note>
            Kommunerna hade en för stor variation, som jag sade tidigare,
            i tillsynen, vilket gjorde att EU anmärkte.
          </note>
          <note>
            Under den här mandatperioden har dessutom nya kontrollmöjligheter
            tillförts genom att vår riksdag bland annat har beslutat om djurskyddsregister,
            djurförbudsregister och tillsynsvägledning. Dessutom har man tillskapat
            IT-baserade handläggarsystem.
          </note>
          <note>
            Detta skedde innan den här diskussionen uppstod. Jag vill bara
            visa att det hela tiden är en skärpning i vårt sätt att möta de
            här frågorna.
          </note>
          <note>
            Vi säger också att det ska vara riskbaserat. Vad innebär då riskbaserat?
            Det handlar inte om att det ska vara en viss periodicitet, att
            alla ska ha besök exakt lika ofta.
          </note>
          <note>
            Det finns de som vanligtvis sköter sina djur väl, där man aldrig
            hittar någon anmärkning. Det är rätt meningslöst att komma dit
            varannan månad eller en gång i halvåret eller vad det nu handlar
            om. Det gäller att fokusera på dem som kan ha problem. Det är
            det som är riskbaserat.
          </note>
          <note>
            Men detta har vänsteralliansen över huvud taget inte förstått,
            utan alla ska ha besök jämt och ständigt. Detta förstärks av herr
            Ygemans inställning, att den som upptäcker ett missförhållande
            inte har något ansvar. Vad är det för samhällssyn? Det är djupt
            beklagligt att höra Socialdemokraternas främste man i miljö- och
            jordbruksutskottet säga: Nej, vi har inget ansvar. Det är bara
            djurskyddsinspektörerna som har det.
          </note>
          <note>
            Det är inte undra på att vi kommer att få en polisstat med en
            sådan inställning. Gud förbjude!
          </note>
          <note>
            Jag fick inget svar. Kommer Socialdemokraterna att skapa Djurskyddsmyndigheten
            igen? Kommer ni att återkommunalisera tillsynen? Det är ju det
            ni lyfter till skyarna. Lämna nu ett besked, herr Ygeman! Ni har
            chansen att berätta och inte bara klaga. Tala nu om vad ni tänker
            göra!
          </note>
          <note type="speaker">
            Anf. 12 ANITA BRODÉN (fp):
          </note>
          <note>
            Fru talman! Den som hade förväntat sig klara besked från oppositionen
            i samband med den här diskussionen har fått vänta förgäves.
          </note>
          <note>
            Anders Ygeman har använt 12 av sina 14 minuter till att klaga
            och begära ödmjukhet. Det återstår två minuter. Så vi ber om och
            många väntar på det ett klart besked.
          </note>
          <note>
            Djurens välbefinnande fortsätter att engagera Folkpartiet och
            alliansen i Sverige och i Bryssel. I går var det en förhandling
            i ministerrådet om de nya EU-reglerna för djurförsök, och i närtid
            ska Marit Paulsen, folkpartist, lägga sista handen vid sitt betänkande
            om EU:s handlingsplan för djurskydd. Det är positiva besked.
          </note>
          <note>
            Folkpartiet var i Sverige tillskyndare till Djurskyddsmyndigheten,
            men vi kan nu konstatera att uppgifterna sköts minst lika väl
            och betydligt mer friktionsfritt i den nya organisationen under
            Jordbruksverket. Vi ser därför ingen som helst anledning att återgå
            till det tidigare systemet. Jag skulle önska att oppositionen
            kunde öppna ögonen och inse fakta.
          </note>
          <note>
            Vi har däremot drivit frågan om ett gemensamt EU-djurskyddscentrum
            och är mycket nöjda med att jordbruksministern lyft den här frågan
            under ordförandeskapet. Det är angeläget med en gemensam EU-ledd
            forskning kring djurskydd, gemensamma kriterier och sanktioner
            när brott sker mot djurskyddslagarna. Vi ser det dessutom som
            en oerhört positiv möjlighet att förlägga det centrumet till Sverige.
          </note>
          <note>
            Fru talman! Det känns viktigt att i det här sammanhanget ändå
            påpeka hur det svenska ansvarsförhållandet ser ut, för det verkar
            råda en del oklarheter om det.
          </note>
          <note>
            Djurägarna är självklart ansvariga för sina respektive verksamheter.
            De olika näringarna ska ha egna kontroll- och omsorgsprogram som
            ska fånga upp till exempel de problem som vi nu sett bevis på
            och garantera en hög kvalitet.
          </note>
          <note>
            Slakterierna har också en uppgift att skicka in rapporter om
            djurhälsan i de fall de har kunnat konstatera att det har varit
            osedvanligt mycket fel och mycket sjukdomar hos de djur som har
            slaktats.
          </note>
          <note>
            Därutöver ska det finnas en offentlig kontroll som är riskbaserad.
            Då använder man sig exempelvis av slakterirapporterna. Det finns
            ju alla möjligheter för länsstyrelserna att få de rapporterna.
            Och så fokuserar man på de områden, de djurhållningar eller enskilda
            där det bedöms att det finns extra stora risker.
          </note>
          <note>
            Nu har vi diskuterat. Och alla är väl medvetna om att tillsynen,
            den tredje delen, så att säga, har flyttats över till länsstyrelserna.
          </note>
          <note>
            Det var och är, fru talman, helt rätt beslut även om det har
            funnits barnsjukdomar det ska medges. Medel har tillskjutits.
            Länsstyrelserna fördelar medlen och har ansvaret.
          </note>
          <note>
            Det ska också tilläggas, fru talman, att det har skett en indirekt
            resursförstärkning. När djurskyddsinspektörer samlas tillsammans
            med byggexperter, länsveterinärer, jurister och annan personal
            förstärker de resurserna.
          </note>
          <note>
            I och med detta och de nya arbetsredskapen, som register, vägledningar
            och IT-baserade handläggningssystem, har vi alla möjligheter att
            klara av den kontroll som är nödvändig.
          </note>
          <note type="speaker">
            Anf. 13 IRENE OSKARSSON (kd):
          </note>
          <note>
            Fru talman! När man lyssnar till den här debatten kan man fråga
            sig: Vad skiljer oss åt i grunden? Finns det någonting? Mitt svar
            är nog: Nej, egentligen inte.
          </note>
          <note>
            Vi vill alla se välmående djur som lever på ett sätt som gör
            att de har bästa möjliga förutsättningar för sitt liv. Men vägarna
            dit tycks skilja sig ganska kraftigt åt.
          </note>
          <note>
            Anders Ygeman ropar efter en ny jordbrukspolitik och en ny lagstiftning.
            Det slutar med att han också ropar efter en ny regering.
          </note>
          <note>
            Jag kan glädja honom med att regeringen nu har tagit ett initiativ
            när det gäller lagstiftningen, just av det skälet, att det har
            hänt oerhört mycket på det här området. Det gäller kunskap och
            förståelse för vad som behövs. Lagar och regler har tillkommit
            som har gjort att den här lagen inte är tydlig och pregnant, som
            den skulle kunna vara.
          </note>
          <note>
            Dessutom har det hänt en del på EU-nivå. Anita Brodén nämnde
            det som nu pågår. Det har hänt en del under resans gång. Sverige
            har varit en pådrivande faktor under hela resan, och det är vår
            nuvarande jordbruksminister i allra högsta grad.
          </note>
          <note>
            Jag tror också att det arbete som har gjorts under det här ordförandeskapet,
            under det här halvåret, kommer att leda långt på detta område.
          </note>
          <note>
            När det gäller den översyn som nu ska göras finns det några satser
            som jag gärna skulle vilja återge, fru talman.
          </note>
          <note>
            Den nya lagstiftningen ska
          </note>
          <note>
            När regeringen får den utredningen på sitt bord och kan arbeta
            vidare med den kommer vi att få ett än bättre djurskydd än det
            vi har i dag. Vi kommer att kunna se att de insatser vi har gjort
            så här långt den här mandatperioden är helt i linje med det arbete
            som kommer att behövas framgent. Det är en helhetssyn och ett
            helhetsgrepp som borgar för att vi får ett väl fungerande djurskydd
            i framtiden.
          </note>
          <note>
            Fru talman! Det som vi i dag har hört beskrivas kan skapa oro
            hos många som inte lever så nära djuren som en del av oss som
            står här i kammaren gör. Men jag tycker att man ska känna en trygghet
            i att regering, myndigheter och näring nu agerar kraftfullt för
            att komma till rätta med de problem som finns.
          </note>
          <note>
            Till slut vill jag stryka under och där tycks vi skilja oss åt
            mellan regeringen och oppositionsföreträdarna att det är djurägaren
            som har ansvar för sina djur. Ingen annan har det yttersta ansvaret.
          </note>
          <note>
            Sedan har vi alla som enskilda individer och som företrädare
            för myndigheter och olika organisationer ett ansvar att anmäla
            och se till att öka kunskap. Men det är djurägaren ytterst som
            har ansvar för sina djur.
          </note>
          <note>
            (Applåder)
          </note>
          <note type="speaker">
            Anf. 14 WIWI-ANNE JOHANSSON (v):
          </note>
          <note>
            Fru talman! Det har låtit som om det är näringen som talar till
            sig själv från talarstolen här ett tag. Det var inte ett enda
            ord från regeringspartierna, inte heller från jordbruksministern,
            om att ta eget ansvar om det inte är eget ansvar just från grisböndernas
            eller böndernas sida i det här fallet.
          </note>
          <note>
            Anita Brodén sade att visst kunde det ha varit vissa barnsjukdomar.
            Det är betecknande för den här regeringen. Man har väldigt bråttom
            att genomföra saker innan man har koll på läget och hur det slår
            ut. Det gäller inte bara djurskyddet tyvärr. Det gäller socialförsäkringssystem
            och annat. Det är människor, inte bara djur, som får lida på grund
            av den här regeringen.
          </note>
          <note>
            Lyckliga grisar, sade Irene Oskarsson. Vi vill alla ha lyckliga
            grisar. Ja, det tror jag att vi vill. Men frågan är hur vi ska
            komma till att få lyckliga grisar.
          </note>
          <note>
            Och får lyckliga grisar kosta något? Ja, det tycker vi att de
            ska få göra. Vi tycker att en djurägare ska få betala en tusenlapp
            eller något för att man ska få en tillsyn. Så var det tidigare.
            Det var inte något som drev grisbönder eller andra på fall. Det
            kan jag försäkra.
          </note>
          <note>
            Vänsterpartiet har fortfarande inget emot att tillsynen ligger
            på länsstyrelserna. Men då måste länsstyrelserna få de resurserna.
            Det har de inte fått. Man har haft sparbeting på en massa områden,
            så det finns inte så mycket luft i systemet. Men enligt jordbruksministern
            ska jag hem och tala med min landshövding Lars Bäckström och fråga
            honom varför inte Västra Götaland kan sköta sin tillsyn av grisbönderna
            bättre.
          </note>
          <note>
            Det är jordbruksministern som måste se till att de resurser som
            krävs kommer dit de ska. Det gäller inte bara att omdirigera de
            pengar som inte räcker.
          </note>
          <note>
            Länsstyrelserna kan koncentrera sig bättre, får vi höra. Det
            handlar aldrig om att man kanske inte har alla rätt. Det är mycket
            märkligt.
          </note>
          <note>
            Allt ska gå så bra. Vi ska inte ha en polisstat som går ut och
            kontrollerar. Nej, det är verkligen ingen som tycker att vi ska
            ha en inspektör på varje gård varje dag, 365 dagar om året. Men
            vi ska åtminstone kunna ha det så att vi kan upptäcka när sådant
            sker som inte ska ske.
          </note>
          <note>
            Vi ska inte få se de bilder igen som Djurrättsalliansen har tagit.
            Inte förvånande är det nu Djurrättsalliansen som är den stora
            boven när de borgerliga partierna och de som har regeringsmakten
            diskuterar.
          </note>
          <note>
            Jag vill slå ett slag för en oberoende tillsyn. Jag är väldigt
            olycklig över att Djurskyddsmyndigheten lades ned. Det var precis
            sådana här saker som Djurskyddsmyndigheten lade sig i, hur grisar
            och andra djur har det, vilka etiska regler och riktlinjer våra
            djur ska leva under.
          </note>
          <note>
            Jag vill komma med ett förslag som Vänsterpartiet har lagt fram
            tidigare om en djurombudsman. Vi tycker inte att vi ska bygga
            upp någon ny tillsynsmyndighet men en ombudsmannamyndighet som
            tittar på just etik när det gäller djuren. Den ska bestå av veterinärer,
            etologer och jurister.
          </note>
          <note>
            Vad mer vill jordbruksministern göra? Finns det något i djurens
            riktning annat än i näringens riktning som jordbruksministern
            vill göra? Finns det något annat än egenkontrollen? Egenkontrollen
            måste ändå kontrolleras. Kommer man att få mer resurser till det?
          </note>
          <note>
            (Applåder)
          </note>
          <note type="speaker">
            Anf. 15 TINA EHN (mp):
          </note>
          <note>
            Fru talman! Det räcker inte att man lägger huvudet på sned, tycker
            synd om djuren och beklagar dem som har blivit drabbade, både
            djur och människor. När budgeten lades fram visste ministern att
            det fanns klagomål på resurstilldelningen. Det fanns klagomål
            även på fördelningen av de resurser som finns.
          </note>
          <note>
            Fördelningen har man sett över. En förändring är på väg. Det
            tycker vi är bra.
          </note>
          <note>
            Men när det gäller resurserna ska länsstyrelsen uppenbarligen
            trolla fram medel. Det är dåligt. Det gynnar inga andra än dem
            som missköter djuren.
          </note>
          <note>
            Nu har vi hört om vissa saker som händer. Jag vill samtidigt
            påpeka att när flytten skedde sade man inte var det skulle ligga,
            under vilken enhet på länsstyrelserna. De organiserade sig efter
            eget huvud, så det ligger på olika enheter under länsstyrelsen.
            Det kan vara bra att veta.
          </note>
          <note>
            Länsstyrelserna är självständiga myndigheter som organiserar
            sig som de vill. Man kan inte säga att allt har skett på samma
            sätt.
          </note>
          <note>
            Vi har hört om initiativet om en deklaration som man ska göra
            tillsammans med länsveterinärerna. Det är också en bra sak. Det
            finns nog ingen som tycker att det är fel.
          </note>
          <note>
            Om jag har förstått det rätt är man i dag ute var åttonde vecka
            egentligen ska man vara ute var femte vecka och har en översyn
            med djurägaren. Man går igenom hälsostatusen och framför allt
            läkemedelshanteringen.
          </note>
          <note>
            Om det visar sig att det blir brister utifrån det protokollet
            ska man kunna dra in själva läkemedelsdelegeringen. Man ska fortfarande
            rapportera till länsstyrelsen, och länsstyrelsen ska göra en prioritering
            med en extrakontroll av de besättningarna. I alla fall blir det
            en arbetsuppgift som ska göras och som det behövs resurser till.
          </note>
          <note>
            Vi från Miljöpartiet anser att vi ska vara rädda om den bättre
            djurskyddslagen som vi har. Vi ska uppmuntra till ett bättre djurskydd.
          </note>
          <note>
            Vi ser också en större möjlighet för den ekologiska produktionen
            som går ännu längre i djuromsorgskrav än vad lagen kräver. Folk
            köar för de produkterna i dag. När konsumenterna får en djupare
            insikt i hur verkligheten kan vara blir de mer benägna att vara
            med och påverka det de kan.
          </note>
          <note>
            Samtidigt har vi haft en debatt som bland annat företagare med
            köttdjursuppfödning drivit på om att de regler vi ställer upp
            i Sverige ska vi själva åtminstone leva upp till. Kommunerna har
            tagit till sig frågan. Kommunpolitiker börjar lära sig upphandlingsreglernas
            svårigheter och möjligheter.
          </note>
          <note>
            Även vi inom Miljöpartiet som har kritiserat de negativa sidorna
            med EU-medlemskapet är beredda att jobba för att göra det bästa
            möjliga av den här situationen. Framför allt vill vi visa att
            vi klarar av att leva upp till våra egna krav.
          </note>
          <note>
            Det sägs ofta att vi ska gå före, att vi ska visa vägen och att
            vi ska vara pådrivande. Det finns en enkel logik i det. Det är
            lättare att ställa krav på andra om man gör rätt själv först.
            Det gäller både inom klimatpolitik och inom djurskyddet.
          </note>
          <note>
            (Applåder)
          </note>
          <note type="speaker">
            Anf. 16 Jordbruksminister ESKIL ERLANDSSON (c):
          </note>
          <note>
            Fru talman! Jag har tagit ansvar för den här frågeställningen.
            Jag har gjort det genom att flytta tillsynen från landets 290
            kommuner, där det i allt för många fall inte fungerade över huvud
            taget, till landets 21 länsstyrelser.
          </note>
          <note>
            Nu fungerar det hyggligt och efter årsskiftet ska det, hoppas
            jag, fungera bra i hela landet. Nu kan vi allesammans säga till
            våra vänner och bekanta: Ja vi har en djurskyddskontroll som fungerar
            i hela Sverige.
          </note>
          <note>
            Det kunde vi inte för ett år sedan, och det bevisas bland annat
            av de förfärliga bilder vi har sett de senaste dagarna. Vi ska
            alla komma ihåg att vissa av dessa bilder är två år gamla. Vem
            var det som hade ansvar för djurskyddskontrollen då i vårt land?
            Det var landets kommuner som hade det.
          </note>
          <note>
            Men jag tog mitt ansvar och såg till att flytta det här till
            en organisation som har många anställda och som kan täcka årets
            alla dagar i hela Sverige.
          </note>
          <note>
            Hur fördelar vi då pengarna så att det blir bra? Jag annonserade
            redan när den nyordning som nu gäller trädde i kraft att vi måste
            titta på hur pengarna fördelas. Vi måste titta på det utifrån
            två synsätt. Är det antalet djur som ska avgöra det, eller är
            det antalet människor i länet? Min tro är att det finns ungefär
            lika många sällskapsdjur i alla delar av Sverige. Antalet lantbruksgårdar
            med djur är däremot ojämnt fördelade.
          </note>
          <note>
            Vi valde i den första fördelningen att gå efter antalet människor.
            Nu gör vi på det andra sättet och hoppas att det blir bättre och
            bra.
          </note>
          <note>
            Det andra vi måste se över är varför så olika mycket pengar används
            i landets olika län till den här viktiga tillsynen. Varför är
            det så att kostnaderna skiljer sig från 600 000 till 900 000 per
            årsarbetskraft mellan länen?
          </note>
          <note>
            Det är inte mitt problem, utan det är länen som måste avgöra
            vad man tycker är viktigt. Men en uppföljning kommer att ske även
            på det området.
          </note>
          <note>
            (Applåder)
          </note>
          <note type="speaker">
            Anf. 17 ANDERS YGEMAN (s):
          </note>
          <note>
            Fru talman! Man häpnar. Jag tar ansvar nu fungerar det, säger
            jordbruksministern. Som om inte grisskandalen hade varit, som
            om inte Eskil Erlandsson hade varit jordbruksminister och ansvarig
            i tre år.
          </note>
          <note>
            Jag önskar att jag kunde vara lika trygg och nöjd som jordbruksministern,
            att jag kunde tro att mindre resurser och färre inspektörer skulle
            leda fram till en bättre djurhållning.
          </note>
          <note>
            Högeralliansen vill hellre prata om oppositionens politik i stället
            för att ta ansvar för sina egna misslyckanden. Jag förstår det.
            Det är mänskligt.
          </note>
          <note>
            Vi får hoppas att väljarna drar samma slutsats som regeringspartierna
            och att vi kan beröva dem misslyckandets ok, att vi kan få en
            rödgrön regering som flyttar kontrollen närmare gårdarna i stället
            för att förstatliga den, att vi kan få en rödgrön regering som
            garanterar tillräcklig finansiering i stället för att skyffla
            runt underskotten och bristerna, att vi kan få en rödgrön regering
            som förstärker inspektionen i stället för att försvaga den, att
            vi kan få en rödgrön regering som fortsätter utveckla djurskyddet
            i stället för att avveckla myndigheter.
          </note>
          <note>
            Fru talman! Om bara nio månader kan Sverige ha en ny regering.
          </note>
          <note>
            (Applåder)
          </note>
          <note type="speaker">
            Anf. 18 BENGT-ANDERS JOHANSSON (m):
          </note>
          <note>
            Fru talman! Den här debatten har gett några tydliga besked. Enligt
            Socialdemokraterna finns det inget personligt ansvar i den här
            frågan, utan det är bara djurskyddsinspektörerna som ska ha ett
            ansvar. Det samhället vill man forma om man får makten.
          </note>
          <note>
            Man har inte lämnat något besked när det gäller Djurskyddsmyndigheten.
            Däremot fick vi beskedet att herr Ygeman och hans parti har för
            avsikt att återkommunalisera tillsynen den som vi blev attackerade
            av EU för och som visade sig inte fungera. Det beskedet har vi
            fått i dag.
          </note>
          <note>
            Vänstern säger också att det är väldigt viktigt att skaffa en
            djurskyddsombudsman. Jag påstår att varje djurskyddsinspektör
            i detta land är en djurskyddsombudsman. Alltså har vi väldigt
            många sådana. Vi behöver inte inrätta några ytterligare.
          </note>
          <note>
            Fru talman! Nu gäller det att låta rättskedjan ha sin gång för
            att se hur de uppdagade förhållandena står sig gentemot vår djurskyddslagstiftning.
            Det är först därefter vi som lagstiftare kan värdera om vi behöver
            skärpa lagen ytterligare eller inte.
          </note>
          <note>
            Jag tycker ändå att det är viktigt att säga att vi måste slå
            vakt om rättsstaten så att det inte blir medierna som är både
            åklagare och domare. Det accepterar vi inte i andra sammanhang,
            och det ska vi inte göra i detta fall heller.
          </note>
          <note>
            Det gäller att fortsatt utveckla djurskyddet. Sverige ligger
            främst, och det ska vi fortsätta göra, oavsett när och hur en
            inspektion görs. Det gäller att förbättra nätverken mellan samtliga
            aktörer och stötta och hjälpa och öka uppmärksamheten. Detta får
            inte upprepas!
          </note>
          <note>
            (Applåder)
          </note>
          <note type="speaker">
            Anf. 19 ANITA BRODÉN (fp):
          </note>
          <note>
            Fru talman! Jag vill avsluta med att tacka för en mycket värdefull
            debatt, där djurens välfärd har stått i centrum.
          </note>
          <note>
            Jag kan konstatera att Vänsterpartiet och Miljöpartiet har kommit
            med några konkreta förslag. Från Anders Ygeman hördes ingenting
            under de första 15 minuterna. Den sista minuten kom några konkreta
            förslag. Man vill återkommunalisera kontrollen. Man säger också
            att man inte vill avveckla myndigheter, vilket vi då kan tolka
            som Djurskyddsmyndigheten.
          </note>
          <note>
            Fru talman! Jag är övertygad om att alla som har följt den här
            debatten har fått klarhet i att Sverige har en mycket stark djurskyddslag,
            att regeringen dessutom arbetar med att ytterligare förstärka
            den och att den här frågan har varit otroligt viktig under hela
            vårt ordförandeskap.
          </note>
          <note>
            Jag är också övertygad om att alla som följt debatten har insett
            att den vanvård som vi har sett vid vissa gårdar som har uppmärksammats
            tydligt inte kan accepteras av någon av oss, att regeringen tar
            krafttag för att skärpa tillsynen och för att öka kraven på branschen
            och tydliggöra djurägarens ansvar.
          </note>
          <note>
            Jag är slutligen övertygad om, fru talman, att alla som följt
            denna debatt ska känna ett fortsatt förtroende för den svenska
            bonden, där de allra flesta uppfyller djurskyddslagen med råge
            och ger sina djur fullgod omvårdnad och omsorg. Det är nu i högre
            utsträckning upp till konsumenterna att visa att man värdesätter
            det arbete och den extra kostnad som bönderna har iklätt sig.
          </note>
          <note>
            Fru talman! Jag hoppas att vi kan få återkomma med debatt om
            tvångsmatning av gäss i EU, transporter, utbildningsinsatser,
            bedövning vid kastrering, insmugglade hundar och ansvar för katter.
          </note>
          <note type="speaker">
            Anf. 20 IRENE OSKARSSON (kd):
          </note>
          <note>
            Fru talman! Mycket har sagts i veckorna och mycket har sagts
            här i dag om det svenska djurskyddet och hur man ska kunna återskapa
            förtroendet för den svenska djurhållningen.
          </note>
          <note>
            Jag tenderar att upprepa mig, men det handlar om djurägaren och
            att vederbörande följer de regler som finns. Det handlar också
            om att vi som inte är djurägare ska ha en bild av hur djur i dag
            lever på våra svenska gårdar.
          </note>
          <note>
            Jag vill därför lyfta upp en undersökning som SLU har gjort.
            Där konstateras att nästan hälften av de tillfrågade aldrig eller
            mycket sällan vistas på landsbygden. Här har jordbruksnäringen
            ett uppdrag.
          </note>
          <note>
            Våga visa vad ni gör! Öppna gårdar för besök av skolklasser med
            flera! Det görs också på många håll i dag. Inte minst bland mjölkgårdar
            finns många som visar upp sin verksamhet. Men det behövs när det
            gäller andra inriktningar också i stället för att man låser dörrar
            för att förhindra obehöriga. Jag kan förstå att det är en reaktion
            som är naturlig, men i det långa loppet blir den fullständigt
            kontraproduktiv när det gäller att återskapa förtroendet för näringen.
            Ju mer kunskap vi alla får om hur djurhållningen i dag ska se
            ut och hur den ser ut, desto tydligare kan vi som konsumenter
            också ställa krav.
          </note>
          <note>
            Det bör ligga i producenternas intresse att vi ska kunna följa
            djurens eller köttets, om man så vill väg från gård till tallrik
            i och med att man tydligt märker varorna. Det är fullt möjligt
            i dag, och jag hoppas att vi inom en inte alltför avlägsen framtid
            ska kunna se det. Vi ska kunna följa kedjan från gård till bord,
            och därmed också få en betydligt bättre bild av den svenska djurhållningen
            i dag, som till 90 procent, om inte mer, är mycket god.
          </note>
          <note type="speaker">
            Anf. 21 WIWI-ANNE JOHANSSON (v):
          </note>
          <note>
            Fru talman! Det är inte lätt att summera vilka nya saker regeringsrepresentanterna
            och jordbruksministern har lovat oss. Det är ingenting, kan jag
            säga.
          </note>
          <note>
            Nyss hörde jag Anita Brodén tala om konsumenterna och konsumentmakten.
            Det är tydligen vi som konsumenter som bestämmer hur det ska bli.
            Men vi är ju grundlurade! Vi är precis lika lurade som grisarna.
            Vi kan inte bestämma om det är lyckliga grisar vi äter eller inte
            eftersom vi inte vet hur gårdarna har besiktigats. Det är ett
            jättestort problem.
          </note>
          <note>
            Vänsterpartiet vill ha ett bättre djurskydd. Vi vill ha fler
            och bättre kontroller. Vi har inte fått några som helst besked
            av jordbruksministern om att vi ska få det. Näringen ska kontrollera
            sig själv. Det kostar mycket, fick vi höra här. Hur kan det kosta
            så mycket? Man har ju blivit av med avgifterna för inspektionerna,
            som nu länsstyrelserna tar över från kommunerna. Och som jag sade
            tidigare; det är klart att ett gott djurskydd måste kosta.
          </note>
          <note>
            Sveriges konsumenter är beredda att betala. En svenska fläskfilé
            är ganska mycket dyrare än en dansk. Vi har köpt dem i god tro
            därför att vi har trott att vi har gjort saker och ting bättre
            genom att köpa svensk fläskfilé. Nu visar det sig att så inte
            alltid är fallet.
          </note>
          <note>
            Det är förenkling, förenkling och förenkling som är mantrat för
            regeringen också när det gäller djurskyddet. Det är problematiskt
            att vi inte får några nya besked om hur det ska gå till att få
            ett bättre djurskydd.
          </note>
          <note>
            Jag är ännu mer övertygad efter den här debatten om att det verkligen
            behövs en djurens ombudsman, en djurombudsman, i Sverige.
          </note>
          <note type="speaker">
            Anf. 22 TINA EHN (mp):
          </note>
          <note>
            Fru talman! Jordbruksministern säger att det fungerar nu. Jag
            tror att detta är det värsta av allt att inte självkritiken infinner
            sig.
          </note>
          <note>
            Ett berg av oavslutade ärenden ska lösas med mindre årsarbetskraft.
            118 miljoner hade kommunerna förut. 118 miljoner har länsstyrelserna
            fått. Samtidigt får inte länsstyrelserna avgiftsfinansiera, vilket
            kommunerna kunde göra. Alltså hade kommunerna mer resurser.
          </note>
          <note>
            Jag vill att jordbruksministern ska slå vakt om djuren. Jag vill
            att jordbruksministern ska slå vakt om grisarna. Jag vill att
            dessa ska ha tillräckligt med strö. De ska ha knorr på svansen,
            och de ska kunna böka och bädda. Helst av allt skulle jag också
            vilja se många fler av dem springa omkring utomhus.
          </note>
          <note>
            Jag vill inte att jordbruksministern ska knäcka länsstyrelserna
            eller försämra resurserna till den offentliga kontrollen. Grisar
            och människor är väldigt lika. Grisar kan förvisso inte svettas,
            utan de behöver gyttjebada och rulla sig i leran för att kunna
            svalka av sig. Men i mångt och mycket är vi ganska lika och har
            liknande behov.
          </note>
          <note>
            Det är dålig politik att inte slå vakt om detta fullt ut. Det
            ger inga glada väljare. Det ger inga glada grisbönder. Och det
            blir ingen knorr på svansen.
          </note>
          <note type="speaker">
            Anf. 23 Jordbruksminister ESKIL ERLANDSSON (c):
          </note>
          <note>
            Fru talman! Jag ska avsluta som jag inledde, med att tacka riksdagen
            för att man har arrangerat denna debatt. Debatten har sagt mig
            några saker, bland annat att vi vill samma sak. Jag har uppfattat
            det som att vi alla vill att djur i vårt land ska ha det bra,
            att de ska skötas väl och att de ska skyddas från lidande. Det
            gläder mig uppriktigt att denna samsyn finns bland oss och i Sveriges
            riksdag.
          </note>
          <note>
            Det kan i debatten inte ha undgått någon att jag tycker att djurskyddsfrågorna
            är viktiga. De är viktiga för mig, de är viktiga för regeringen
            och de är viktiga för Sveriges riksdag. Tack, som sagt, för denna
            debatt!
          </note>
          <note>
            Allra sist skulle jag vilja avsluta med att önska kammaren med
            talmannen i spetsen och dess ledamöter och tjänstemän en riktigt
            god jul. I det inkluderar jag alla de åhörare som finns till den
            här debatten. Bland dem vet jag att det finns många djurägare.
            De ska också ha en riktigt god jul.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 2 december.
          </note>
          <note>
            3 § Svar på interpellation 2009/10:88 om åtgärder mot bonussystem
          </note>
          <note type="speaker">
            Anf. 24 Statsrådet MATS ODELL (kd):
          </note>
          <note>
            Fru talman! Monica Green har frågat statsministern hur denne
            kommer att agera i fråga om reglering av bonussystem. Arbetet
            inom regeringen är så fördelat att det är jag som ska svara på
            interpellationen. Jag kommer att inleda med att säga några ord
            om vad regeringen har gjort och därefter redovisa vad det nya
            regelverket innebär.
          </note>
          <note>
            Sedan den globala finanskrisens utbrott har en internationell
            samsyn växt fram på att olämpligt utformade ersättningssystem
            har varit en viktig bakomliggande orsak till krisen. Det gäller
            framför allt ersättningssystem vars utformning har bidragit till
            kortsiktigt risktagande utan hänsyn till effekter på institutens
            långsiktiga utveckling, de vidare effekterna på samhällsekonomin
            och, i förlängningen, för skattebetalarna. Till följd av finansmarknadernas
            alltmer globaliserade natur kan nya kriser inte förhindras genom
            enbart nationella åtgärder. Nya regleringar måste sökas i internationella
            forum och omfatta så många stater som möjligt för att ge avsedd
            effekt. Regeringen har därför varit mycket pådrivande inom EU
            och G20 för att få en skarp och effektfull reglering på plats.
          </note>
          <note>
            Ett av de första initiativen till en internationell reglering
            skedde genom den rekommendation om ersättningspolicy inom finanstjänstesektorn
            som EU-kommissionen lämnade i april i år. Regeringen har uppdragit
            åt Finansinspektionen att genomföra rekommendationen i Sverige
            och att redovisa hur de företag som omfattas har anpassat sig
            till dess innehåll. Ett remissförfarande av inspektionens förslag
            har nyligen avslutats och bindande regler avses vara i kraft från
            den 1 januari 2010.
          </note>
          <note>
            Under ordförandeskapet har Sverige företrätt EU inom ramen för
            G20 och varit hårt drivande i bonusfrågan. Resultatet blev den
            globala överenskommelse som ingicks vid toppmötet i Pittsburgh,
            där alla G20-länderna förband sig att omedelbart genomföra kvalificerade
            riktlinjer om hantering av ersättningssystem från Financial Stability
            Board. Dessa riktlinjer har därefter beaktats i den kommande EU-gemensamma
            regleringen och i Finansinspektionens förslag.
          </note>
          <note>
            Under hösten har det svenska ordförandeskapet även arbetat aktivt
            för att nå en överenskommelse om en tvingande EU-gemensam reglering
            avseende ersättningssystem i banker och värdepappersföretag. Arbetet
            har lett fram till en överenskommelse mellan medlemsstaterna,
            och nu följer ett förfarande mellan rådet och Europaparlamentet.
            Den föreslagna regleringen innebär att det införs tvingande regler
            som ska motverka olämpligt utformade ersättningssystem från den
            1 januari 2011. Enligt regleringen ska tillsynsmyndigheterna säkerställa
            att reglerna följs och kunna besluta om sanktioner vid överträdelse
            av dessa. För svenskt vidkommande kommer dessa regler i praktiken
            att genomföras redan vid årsskiftet genom den reglering som nu
            färdigställs av Finansinspektionen.
          </note>
          <note>
            Det svenska ordförandeskapet har också föreslagit en motsvarande
            reglering i det pågående lagstiftningsarbetet om en EU-gemensam
            reglering angående förvaltare av alternativa investeringsfonder,
            det så kallade AIFM-direktivet.
          </note>
          <note>
            Gemensamt för all den reglering som nu är på väg att genomföras
            är att den utgör ett definitivt stopp för bonusar som premierar
            osunt och kortsiktigt risktagande. De finansiella företag som
            väljer att ha ett system med rörlig ersättning måste kunna visa
            att det är förenligt med ett långsiktigt värdebyggande och sunt
            risktagande. Detta görs genom krav på en stark koppling mellan
            ersättning och långsiktigt resultat. En väsentlig del av en eventuell
            rörlig ersättning ska kunna skjutas upp under flera år, och en
            sänkning eller ett totalt avlägsnande av all uppskjuten ersättning
            ska vara möjlig vid resultatförsämring. Underlaget för nedsättning
            eller avlägsnande vid resultatförsämring kan således bestå av
            flera års uppskjuten rörlig ersättning. Ersättning får naturligtvis
            inte heller betalas ut om den undergräver företagets finansiella
            ställning. Regleringen innebär alltså sammantaget ett definitivt
            stopp för den bonuskultur som har premierat osunt risktagande.
          </note>
          <note>
            Det är min och regeringens förväntan att den reglering som införs
            i Sverige ska förhindra olämpligt utformade ersättningssystem.
            Vi har även starka förhoppningar om att medlemsstaterna och Europaparlamentet
            snarast ska nå en överenskommelse om den tvingande EU-gemensamma
            reglering på området som jag nyss nämnde samt att regleringen
            successivt utvidgas även till andra delar av finanssektorn.
          </note>
          <note>
            Signalen från Sveriges och andra EU-länders regeringar är således
            tydlig. Tiden för bonusar som premierar osunt risktagande är över.
            Det är min och regeringens övertygelse att varje ansvarskännande
            finansföretag inser de nya tingens ordning och omedelbart anpassar
            sina ersättningssystem för att möta de nya kraven.
          </note>
          <note type="speaker">
            Anf. 25 MONICA GREEN (s):
          </note>
          <note>
            Fru talman! Tack för svaret!
          </note>
          <note>
            Jag vet inte vem jag ska lita på. Den borgerliga regeringen har
            haft lika många uppfattningar om bonusar som det finns statsråd
            i regeringen. Först släppte ni bonusar fritt och sade att det
            var bra med bonusar i de statliga företagen. Bara några månader
            senare kom ni på att det kanske inte var så bra, inte så folkligt,
            och regeringen vill vara folklig. Då skulle bonusarna minska i
            de statliga bolagen. Sedan har ni bytt åsikt allteftersom vinden
            har blåst.
          </note>
          <note>
            Senast ut i debatten var Fredrik Reinfeldt, men då är inte det
            sista sagt. Han sade när han gick ut från G20-mötet att bonusbubblan
            hade spruckit. Påståendet var helt fel. Det var inte alls någon
            bonusbubbla som hade spruckit den kvällen. Statsministern försökte
            skära pipor i vassen och även han verka lite folklig.
          </note>
          <note>
            Han är inte den enda, som jag sade inledningsvis. Maud Olofsson
            har tyckt att det har varit bra med bonusar. Sedan tyckte hon
            det var dåligt. Anders Borg har sagt att bankdirektörerna festar
            som om det vore 1999, och det är nu faktiskt 2009.
          </note>
          <note>
            Trots alla de olika uppfattningarna händer ingenting. Kanske
            är det just för att regeringen har varit så otydlig. Regeringen
            har gång på gång bytt fot om hur det egentligen är. Är det bra
            eller är det dåligt med bonusar? Vill ni? Kan ni? Ska ni? Det
            är mina frågor. Vill ni ta bort bonusarna? Ska ni göra det? Kan
            ni över huvud taget ta bort bonusar? Det är intressanta frågor.
            Det är fråga om en privat marknad. Frågan är om den höga retoriken
            som regeringen har använt sig av under hösten, att det är fult
            och dumt med bonusar, innebär att ni verkligen kan och ska ta
            bort bonusar. Det kanske bara är ett spel för gallerierna. Det
            är kanske så att den moderate partisekreteraren Schlingmann försöker
            hitta på dimridåer: Nu har vi kastat ut för många från sjukförsäkringen,
            det blev visst för många arbetslösa, vi har lyckats med uppsåtet
            att öka klyftorna, vi måste komma bort från att folk uppfattar
            oss som så kalla och hårda och nu måste vi vara lite folkliga
            och vara emot bonusar.
          </note>
          <note>
            I själva verket har ni ingenting att sätta emot när det gäller
            bankerna och bankdirektörerna. Nu räknar Mats Odell upp en mängd
            åtgärder som har vidtagits. Regeringen ska ha varit pådrivande.
            I många andra fall har regeringen inte varit pådrivande under
            ordförandeskapet. Den borgerliga regeringen har påstått att när
            man är ordförande i EU kan man inte ha en egen åsikt utan man
            ska försöka balansera de olika ländernas åsikter. Frågan är om
            ni verkligen har varit pådrivande eller om detta kommer från andra
            som nu har insett att marknaden måste regleras i fråga om miljardbonusar
            och miljardrullningar på Wall Street och i Sverige. Vill Mats
            Odell över huvud taget ändra detta?
          </note>
          <note>
            Vill regeringen? Kan regeringen? Ska regeringen ta bort bonusar?
          </note>
          <note type="speaker">
            Anf. 26 ANDRE VICE TALMANNEN:
          </note>
          <note>
            Jag vill påminna om att det har varit mycket spekulationer om
            vad andra tycker, tänker och säger som inte har möjlighet att
            försvara sig här.
          </note>
          <note type="speaker">
            Anf. 27 Statsrådet MATS ODELL (kd):
          </note>
          <note>
            Fru talman! Monica Green uppfyllde nog alla rimliga krav på folklighet.
            Problemet var att det saknades en del saklighet i Monica Greens
            presentation.
          </note>
          <note>
            Jag har här beskrivit hur man inte bara på EU-nivå utan också
            på global nivå har fattat beslut som implementeras i bindande
            lagstiftning, inte bara i USA och andra världsdelar utan också
            i Europa och i Sverige. Jag kan försäkra Monica Green att hon
            kommer att få svar på sina frågor före jul när Finansinspektionen
            kommer med sitt förslag, som har varit ute på remiss, om hur sakerna
            ska implementeras för svenska institut. Det kommer att gälla retroaktivt,
            Monica Green, från och med den 1 januari 2009, det vill säga det
            som har tjänats in under det här året och framåt.
          </note>
          <note>
            Vi kommer att visa att vi menar allvar. Monica Green får gärna
            återkomma med frågor när förslaget har presenterats.
          </note>
          <note type="speaker">
            Anf. 28 MONICA GREEN (s):
          </note>
          <note>
            Fru talman! Interpellationen var ställd till statsministern eftersom
            jag tycker att det har varit så många olika uppfattningar i regeringen.
            Jag ville att statsministern skulle svara på dels hans påståenden
            om att bonusbubblan har spruckit, dels att han har statsråd med
            så många olika uppfattningar. Statsministern borde förklara vad
            regeringens ståndpunkt egentligen är.
          </note>
          <note>
            Statsministern lyser med sin frånvaro, och Mats Odell försöker
            så gott han kan att förklara. Mina frågor kvarstår om regeringen
            verkligen vill, kan och ska.
          </note>
          <note>
            Nu säger Mats Odell: Jaha, det här är bindande avtal, och bonusarna
            kommer att försvinna.
          </note>
          <note>
            Hittills har vi nämligen inte sett någonting i den riktningen.
            Jag tror att det har att göra med att ni i regeringen haft så
            många olika uppfattningar och att ni har bytt fot så många gånger.
            Bankdirektörerna och bankerna lyssnar inte på en sådan regering
            som ändrar uppfattning allteftersom det blåser. Man måste ha en
            fast hand, och man måste vara tydlig redan från början. Man kan
            inte börja med att säga att det är bra med bonusar i statliga
            företag och att man släpper allt fritt, att det är möjligt, och
            bara några månader efteråt ändra sig och sedan ändra sig igen.
            Det visar inte respekt, och det visar inte handfasthet, utan det
            visar bara att man vänder kappan efter vinden.
          </note>
          <note>
            Det är också därför som jag ställer de här följdfrågorna. Även
            om Mats Odell påstår att man har gjort framsteg här ifrågasätter
            jag om det verkligen är någon från den svenska sidan som har varit
            pådrivande, eftersom jag har upplevt att det har varit olika uppfattningar
            och att man har blivit tvingade in i den här fållan: Oj, nu måste
            vi vara lite folkliga! Oj, nu måste vi visst vara emot de här
            bankdirektörernas bonusar för att folk inte ska tro att vi är
            så kallhamrade som vi egentligen är. Det är det som regeringen
            har det stora problemet med. Nu visar man sitt rätta jag genom
            att kasta ut folk från sjukförsäkringar, när arbetslösheten ökar
            och klyftorna ökar.
          </note>
          <note>
            Därför var man först lite förvånad över att Anders Borg blev
            så populistisk och sade att godiset är slut och så vidare. Men
            när man hör retoriken efteråt förstår man att det är dimridåer
            och att det i själva verket inte är en sådan uppfattning som regeringen
            står för.
          </note>
          <note>
            Nu kan vi ju tacka EU och G20-länderna för att det blir framflyttade
            positioner och att vi tar små steg framåt. Mats Odell påstod att
            bonusarna kommer att försvinna åtminstone de skadliga, lade han
            till. Då skulle det vara intressant att veta vilka bonusar som
            inte är skadliga.
          </note>
          <note type="speaker">
            Anf. 29 Statsrådet MATS ODELL (kd):
          </note>
          <note>
            Fru talman! Jag kan också upprepa mig och säga att regeringen
            har en samlad uppfattning att det är absolut nödvändigt att få
            ett stopp på den bonuskultur som har premierat ett osunt risktagande,
            som har förvärrat den här krisen, som har fördjupat den och som
            har förlängt den.
          </note>
          <note>
            Det är därför som Sverige har varit pådrivande genom alla de
            processer som vi har haft ansvar för. Jag vet inte om Monica Green
            har noterat att det är Sverige som är ordförande i EU, att det
            är vi som har lett de rådsarbetsgrupper som har fått fram de här
            förslagen och som har fått dem i hamn i en politisk överenskommelse
            så sent som den 2 december. Jag tycker att Monica Green har en
            viss uppförsbacke i sin argumentation. Det är också bakgrunden
            till att vi har drivit på.
          </note>
          <note>
            Jag ska ge ett rakt svar till Monica Green: Ja, vi vill, vi kan
            och vi ska.
          </note>
          <note type="speaker">
            Anf. 30 MONICA GREEN (s):
          </note>
          <note>
            Fru talman! Jag förstod att Mats Odell inte lyssnade på mitt
            tidigare inlägg. Han kanske var fullt upptagen med att få några
            repliker från sin sekreterare. Men jag kan ta det igen.
          </note>
          <note>
            Eftersom jag sitter i EU-nämnden har jag fått höra att statsråden
            som kommer dit berättar: Nej, Sverige kan inte ha någon uppfattning
            eftersom vi är ordförande just nu. Vi har bara till uppgift att
            försöka balansera de olika ländernas uppfattningar. Det är av
            det skälet som jag nu frågar om Sverige verkligen har varit pådrivande.
            Jag har hört så många andra statsråd som säger just det: Nej,
            vi måste ligga lågt här. Vi kan inte gå före de andra, och vi
            kan inte driva på. När vi är ordförande har vi till uppgift att
            sy in alla, och då får vi ligga lågt. Därför ställde jag frågan.
          </note>
          <note>
            Nu säger Mats Odell att ni har varit drivande. Då har Mats Odell
            varit annorlunda än de andra ministrarna som har agerat i EU,
            för i EU-nämnden har vi nämligen fått höra att det inte går att
            driva frågor när man är ordförande, vilket vi har varit frågande
            till. Men Mats Odell kanske är undantaget som bekräftar regeln.
          </note>
          <note>
            Mats Odell påstår att han har varit så framgångsrik, att det
            är han som har drivit de här frågorna och att det är Sverige och
            regeringen som har fått det här på plats, och den 2 december bestämde
            man sig för bindande avtal. Ja, det ska bli intressant att se
            om de kommer på plats och vad som händer med de bonusar som betalas
            ut, med det miljardregn som sker från storbankernas sida till
            bankdirektörerna. Det ska bli intressant att se. Nu lägger Mats
            Odell till att man åtminstone ska ta bort de skadliga. Min fråga
            kvarstår: Vilka är de skadliga bonusarna?
          </note>
          <note type="speaker">
            Anf. 31 Statsrådet MATS ODELL (kd):
          </note>
          <note>
            Fru talman! Den 13 juli lade kommissionen fram sitt förslag till
            CRD 3, kapitaltäckningsdirektiv nr 3. Där fanns förslag till regleringar
            av bonusar och andra ersättningar. Sedan gick det en tid, och
            så kom uppgörelsen i Pittsburgh. Då tog det svenska ordförandeskapet,
            i detta fall under min ledning, initiativet till att också lägga
            in Pittsburgh-slutsatserna, som skärpte upp bonusdelen mycket
            kraftfullt i detta kapitaltäckningsdirektiv som vi nu har nått
            en politisk överenskommelse omkring. Där är vi i mål.
          </note>
          <note>
            Vad gäller Sverige kommer alltså Monica Green att få se detta
            före jul, när Finansinspektionen kommer med sina slutsatser efter
            att ha lagt fram sitt förslag, som har varit ute på remiss och
            som kommer att börja gälla retroaktivt också under detta år. Jag
            vet inte vad mer Monica Green kan begära.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2009/10:129 om statsministerns uttalande
            om stopp för bonussystem
          </note>
          <note type="speaker">
            Anf. 32 Statsrådet MATS ODELL (kd):
          </note>
          <note>
            Fru talman! Sven-Erik Österberg har frågat statsministern på
            vilket faktaunderlag som denne baserat ett uttalande om bonusbubblans
            sprickande. Arbetet inom regeringen är så fördelat att det är
            jag som ska svara på interpellationen.
          </note>
          <note>
            Den globala finanskrisen har tydligt visat på hur risker och
            förluster hos en aktör kan sprida sig till andra aktörer på finansmarknaden,
            också i ett globalt perspektiv. Effekterna av ett bristande ansvarstagande
            hos ett fåtal systemviktiga aktörer har visat sig kunna bli omedelbara
            och djupgående även för aktörer som själva agerar ansvarsfullt
            och omdömesgillt. Nya regleringar på finansmarknaden måste därför
            sökas i internationella forum och omfatta så många stater och
            aktörer som möjligt för att ge avsedd effekt. Detta är skälet
            till att Sverige har varit mycket aktivt under ordförandeskapet
            i EU, bland annat i frågan om att åstadkomma ett definitivt stopp
            för den ersättningskultur som har premierat kortsiktigt och osunt
            risktagande.
          </note>
          <note>
            En del av det svenska ordförandeskapets åtgärder mot den osunda
            ersättningskulturen har bestått i enandet av medlemsstaterna inom
            EU inför det möte i G20 där bonusfrågan skulle avgöras. Det snabba
            och kraftfulla resultatet av dessa förhandlingar innebar att det
            svenska ordförandeskapet sedan kunde driva frågan i G20 med gott
            resultat. Effekten av den följande globala överenskommelsen och
            av det avtal som sedan har nåtts mellan EU:s medlemsstater om
            en tvingande EU-gemensam reglering avseende ersättningssystem
            i banker och värdepappersföretag kommer att innebära ett stopp
            för den osunda ersättningskulturen, och om man så vill spräcka
            bonusbubblan.
          </note>
          <note>
            Jag vill samtidigt vara mycket tydlig med att den reglering som
            kommer att träda i kraft med anledning av de överenskommelser
            som nämnts inte innebär något krav på användande av bonusar, utan
            i stället en kraftig begränsning av ersättningssystemen för de
            finansiella aktörer som väljer att använda dem.
          </note>
          <note>
            Budskapet till aktörerna på finansmarknaden är därför tydligt
            såväl från Sveriges som från övriga EU-länders regeringar. Tiden
            för bonusar som premierar osunt risktagande är över. Det är min
            och regeringens övertygelse att varje ansvarskännande finansföretag
            inser de nya tingens ordning och omedelbart anpassar sina ersättningssystem
            för att möta de nya kraven.
          </note>
          <note type="speaker">
            Anf. 33 SVEN-ERIK ÖSTERBERG (s):
          </note>
          <note>
            Fru talman! Jag vill tacka finansmarknadsministern för svaret.
            Bakgrunden till min fråga som är ganska lika den som Monica Green
            ställt, och det finns risk att det blir samma debatt är det faktum
            att jag under den här mandatperioden noterat de olika uppfattningar
            som har funnits i den nuvarande svenska regeringen beträffande
            bonusar. Mandatperioden började med att näringsminister Maud Olofsson
            tyckte att man skulle införa bonusar i statliga bolag, för detta
            var ett bra styrmedel. Sedan kom finanskrisen och lågkonjunktur,
            och då insåg man helt plötsligt att det här naturligtvis inte
            var riktigt gångbart mot svenska folket, som fick uppleva åtstramningar
            och kände av på olika sätt när krisen och lågkonjunkturen slog
            till. Det var inte särskilt bra att det betalades ut stora bonusar.
            Då ändrade regeringen sin uppfattning och menade att det här med
            bonusar skulle bekämpas.
          </note>
          <note>
            Man kan inte säga att regeringen har varit särskilt framgångsrik
            i sitt arbete. Det verkar inte vara någon som bryr sig, inte ens
            inom statliga verksamheter, framför allt inte inom bankvärlden
            och definitivt inte inom det privata näringslivet. Bonusregnet
            har fortsatt trots lågkonjunkturen.
          </note>
          <note>
            Anledningen till att jag ställde frågan till statsministern är
            att jag i samband med statsministerns frågestund ställde en fråga
            om bonusar. Han hänvisade till G20-mötet som då snart skulle gå
            av stapeln. Sedan läste jag att bonusbubblan sprack, och så läser
            jag vad som kom fram vid G20-mötet. Det är inte bara jag som noterat
            det, utan det finns en intressant artikel i Svenska Dagbladet
            med rubriken Musen som röt, där Mats Odell säger att han ska uppmana
            bankerna att väga in beslutet från Pittsburgh innan några bonusar
            betalas ut.
          </note>
          <note>
            Det verkar som att storbankerna tar det här ganska lugnt. Informationsdirektörerna
            i Swedbank och SEB säger i Svenska Dagbladets näringslivsdel att
            de anser att de redan uppfyller de krav som ställs i bland annat
            G20-överenskommelsen. Man ligger väl i linje med den. Då talar
            vi om bonusregn, liksom Mats Odell. Så säger man att detta ligger
            väl i linje med kraven. Varför säger man det? Jo, man hänvisar
            till att G20-mötet kom fram till att det inte bara bör utan skall
            vara en rörlig del, man använder det engelska ordet shoot. Det
            ska vara det. Man talar om en betydande del. Längre ned i artikeln
            står det att den rörliga delen bör vara 4060 procent av direktörernas
            löner i enlighet med G20-mötet. Då tycker väl svenska banker att
            de ligger väl till och bryr sig inte om beslutet från G20. Det
            har vi sett fortlöpande i den diskussion som varit senare.
          </note>
          <note>
            Jag noterade här att SEB har anslagit 1 ½ miljard till bonusar,
            Swedbank 406 miljoner, Nordea 2,3 miljarder, Handelsbanken 334
            miljoner. Vi har sett att ett antal vd:ar i privata företag, några
            inom den hårt utsatta fordonsindustrin, belönar sig med stora
            bonusar.
          </note>
          <note>
            Ingen har lyssnat på finansmarknadsministern som tycker att man
            ska ha mindre bonusar. Alla har belönat sig ändå. Det han säger
            har haft en väldigt liten betydelse så här långt.
          </note>
          <note>
            Jag tolkar det här som att det är mycket av politisk fernissa.
            Jag har känt Mats Odell sedan början av 90-talet. Jag har aldrig
            någonsin under våra sammanträden i finansutskottet noterat att
            Mats Odell skulle ha varit mot bonusar. Han har tyckt att en rörlig
            del har varit ett bra betalningsmedel, det är min minnesbild.
            Nu är det ett läge där vi ser att svenska folket lider, inte minst
            de sjukskrivna. Det är klart att det vore flagrant om regeringen
            skulle tycka att det är bra att näringslivets toppar förser sig
            med sådant. Det är väl en anpassning till rådande situation.
          </note>
          <note>
            Jag vill se lite mer handlingskraft, Mats Odell. Så här långt
            har Mats Odells ord inte haft den minsta betydelse beträffande
            utbetalning av bonusar i Sverige.
          </note>
          <note type="speaker">
            Anf. 34 Statsrådet MATS ODELL (kd):
          </note>
          <note>
            Fru talman! Det internationella samfundet, politiska ledare över
            hela världen, har uppfattat att det är felaktiga ersättningssystem
            som har premierat ett osunt risktagande som har haft en del i
            att den här krisen har blivit så långvarig, att den har spridit
            sig över jordklotet på det sätt som har skett och att den har
            blivit så djup som den har blivit. Därför har man bestämt sig
            och fattat ett beslut i frågan. Det stora beslutet kom i Pittsburgh,
            och det är nu implementerat i EU:s kapitaltäckningsdirektiv.
          </note>
          <note>
            I Sverige håller vi på att implementera detta i förordningar
            som kommer att utfärdas av Finansinspektionen. De förordningarna
            kommer att publiceras under det här året, före jul. De kommer
            att vara bindande. Då kan jag försäkra Sven-Erik Österberg att
            det inte finns någon som kan låta bli att bry sig om dessa föreskrifter.
            Det kommer nämligen att vara förenat med sanktioner. Det kan vara
            sanktioner av olika slag. Det kan bland annat innebära att man
            får höja sin kapitaltäckning. Exakt hur dessa är utformade får
            vi se när Finansinspektionen kommer med sitt förslag. Det blir
            en bindande lagstiftning. Då är det inte skönsmässiga tolkningar
            från olika informationsdirektörer på bankerna som avgör huruvida
            reglerna uppfyller de nya internationella, jag vill säga globala,
            krav som ställs på rörliga ersättningar.
          </note>
          <note>
            Den formulering som Sven-Erik Österberg hänvisar till i FSB:s
            bilaga har sin utgångspunkt i den anglosaxiska traditionen, nämligen
            att det i stort sett inte finns några banker i den anglosaxiska
            världen som inte har rörliga ersättningar till ledande medarbetare.
            Det är den situationen man utgår ifrån.
          </note>
          <note>
            Det är värt att notera att varken EU eller G20 tog fasta på det.
            Det står ingenstans, och det kommer absolut inte att finnas, i
            de förslag som kommer från Finansinspektionen att svenska banker
            ska införa rörliga ersättningar eller bonusar. På den punkten
            hoppas jag kunna lugna Sven-Erik Österberg.
          </note>
          <note>
            Det här är som sagt saker som vi kan diskutera, men väldigt snart
            kommer sanningens minut när Finansinspektionen presenterar de
            bindande regler som kommer att gälla retroaktivt från den 1 januari
            2009 och framåt. Vi får kanske anledning att återkomma och se
            hur det blev.
          </note>
          <note type="speaker">
            Anf. 35 SVEN-ERIK ÖSTERBERG (s):
          </note>
          <note>
            Fru talman! Mats Odell säger att det är en anglosaxisk tradition
            att man har höga rörliga ersättningar i sina löneavtal. Det verkar
            vara ett problem i Sverige också, det har Mats Odell konstaterat.
            Han har varit emot dem. Det verkar inte vara någonting anglosaxiskt
            utan lär förekomma även här, även om det kanske är mer där, för
            att nu gå Mats Odell något till mötes. Så kan det vara.
          </note>
          <note>
            Efter G20-mötet sade statsministern att bonusbubblan sprack,
            men det är inte det intryck man får när man läser dokumentet.
            Han hänvisar till att det ska vara rörliga delar. Det finns en
            argumentation att detta kan påverka på vilket sätt ledande personer
            agerar. De kan agera på olika sätt. Mats Odell har hävdat att
            agerandet har varit att man tar onödigt stor risk. Jag delar den
            uppfattningen. Därför har vi i sak åtminstone i den här debatten
            samma uppfattning: Det bör inte finnas rörliga ersättningar på
            det sätt som varit. Det manar till ett agerande i den finansiella
            världen som gör att man tar större risker än vad sunt förnuft
            säger. Det är det stora problemet.
          </note>
          <note>
            Det är klart att man skickar fram informationscheferna. Direktörerna
            själva vill väl inte tala om sina bonusar. Det tycker de är lite
            flagrant, utan informationsdirektörerna får gå ut, men det är
            säkert väl förankrat hos vd:arna själva. Det är ingenting som
            informationsdirektörerna har hittat på. Det har säkert diskuterats
            i de slutna vd-rummen att man tycker att man ligger väl i linje
            med G20-beslutet. Detta tycker jag är ett problem. Jag ska naturligtvis
            avvakta och kommer att följa väldigt noga det som Mats Odell hänvisar
            till.
          </note>
          <note>
            Kapitaltäckningsreglerna är dessutom inte helt utan problem.
            Man tror att de regler om större kapitaltäckning som Mats Odell
            pekar på kommer att ha en negativ effekt på konsumenten. Det är
            någon som ytterst ska betala det hela. Stramar man åt på det ena
            får det en effekt på det andra.
          </note>
          <note>
            Regeringen har inte varit särskilt framgångsrik i sitt agerande.
            I Nordea, som man äger till ungefär knappt 20 procent, försökte
            den statliga representanten men fick inget stöd för det. Det var
            dåligt förankrat, blev nedröstat på bolagsstämma och går inte
            igenom. Jag har sett att till och med det som Mats Odell absolut
            är ägare till i form av svensk regering, AP-fonderna, går ut och
            säger öppet att Första AP-fonden vill ha bonussystem och går emot
            sin egen minister. Jag tycker att det är uppseendeväckande att
            man inte lyssnar på ägaren bättre utan går ut och argumenterar
            starkt för bonusar. Har man uppfattningen att egna chefer ska
            ha bonus får det effekt i de 53 svenska bolag som man är delägare
            till. Där skulle man kunna utgöra ett effektivt verktyg och se
            till att man dämpade ned bonusflödet. Det har mest blivit ett
            hackande i medierna kring det där.
          </note>
          <note>
            Jag vet inte varför Mats Odell inte kallar in ordföranden i Första
            AP-fonden och talar om det här för honom eller henne, vem det
            nu är jag håller inte reda på dem. Eller är det bara ordförande
            med socialdemokratisk bakgrund som den här regeringen kan sparka?
            Törs man inte ge sig på ordförande i AP-fonder också och tala
            om vad det är som gäller. Det finns väl ett tydligt ägardirektiv
            hur fonden ska agera. Där tycker jag att Mats Odell kunde visa
            mer muskler än vad han gjort så här långt.
          </note>
          <note type="speaker">
            Anf. 36 Statsrådet MATS ODELL (kd):
          </note>
          <note>
            Fru talman! På den sista punkten är jag lite förvånad. Sven-Erik
            Österberg, som själv har varit finansmarknadsminister och ansvarig
            för AP-fonderna, torde veta att AP-fonderna inte står under regeringens
            utan riksdagens inflytande. Regeringen utvärderar AP-fondernas
            verksamhet löpande, och vi har i skrivelsen till riksdagen utvärderat
            och tagit upp de här sakerna. Där pågår ett arbete, som Sven-Erik
            Österberg väl känner till.
          </note>
          <note>
            Sven-Erik Österberg tar upp ganska mycket detta att vår regering
            har ändrat uppfattning i de här frågorna. Men det har ju aldrig
            någonsin funnits någon som har velat se ett ersättningssystem
            som har premierat ett osunt risktagande.
          </note>
          <note>
            Nu räknar Sven-Erik Österberg upp i sin interpellation att Swedbank
            har avsatt 406 000 000 för årets bonusar. Inget är utbetalat,
            såvitt jag vet, ännu. Och enligt årsredovisningen för Swedbank
            hade koncernen 2005 resultatbaserade personalkostnader på 1 354
            000 000. År 2004 uppgick de till 1 22 000 000.
          </note>
          <note>
            Jag tillåter mig inledningsvis, fru talman, att notera att vi
            nu är på väg att i Sverige införa, på regeringens uppdrag, den
            första verkliga regleringen av ersättningssystemen. Det må vara
            att Sven-Erik Österberg nu har de här uppfattningarna, men under
            er tid var alltså bonusutbetalningarna dubbelt och ibland tre
            gånger så stora som de som Sven-Erik Österberg nu tar upp. Jag
            tycker nog, fru talman, att Sven-Erik Österberg i viss mån kastar
            sten i glashus.
          </note>
          <note type="speaker">
            Anf. 37 SVEN-ERIK ÖSTERBERG (s):
          </note>
          <note>
            Fru talman! Jag känner väl till hur AP-fonderna fungerar. Men
            det finns ju inget som hindrar att en regering har kontakt med
            AP-fonderna och AP-fondernas ordförande. Det förekommer, det vet
            jag. Det gjorde det på min tid också. Vi diskuterades denna angelägenhet
            och hur man beter sig. Den möjligheten finns alltid när man hanterar
            en AP-fond.
          </note>
          <note>
            Problemet när det gäller AP-fonderna är snarare, och det har
            vi kunnat läsa om de senaste veckorna, att Odell och Borg har
            olika uppfattningar om hur man ska hantera dem framåt. Det är
            en spricka i regeringen när det gäller hur man ska använda AP-fonderna,
            och det avspeglar väl själva hanteringen.
          </note>
          <note>
            Visst har det förekommit bonusar i brinnande högkonjunktur. Bankerna
            gjorde jättelika vinster, 8090 miljarder kronor, under flera år
            i mitten av 2000-talet. Samtidigt var det min företrädare på finansmarknadsministerposten,
            Gunnar Lund, som satte stopp för bonusar just i AP-fondssystemet.
            Efter diskussioner och aktiefallet 2002 fick vi en debatt om detta
            var rimligt. Vi såg hur kapitalet i aktiefonderna krympte samman
            och skapade stora bekymmer, inte minst i pensionssystemen. Då
            ströp man bonusarna i AP-fonderna.
          </note>
          <note>
            Nu har debatten dragit i gång igen, och jag måste säga att det
            är en synnerligen olycksalig tidpunkt när AP-fonderna inte visar
            upp några precis hedrande förvaltningsresultat. Det kanske finns
            skäl till att det ser ut som det gör. Men i ett sådant läge diskuterar
            man igen om man ska införa bonusar, samtidigt som regeringen har
            fört diskussioner om vilken skadlig inverkan de har.
          </note>
          <note>
            Det verkar vara så att man inte riktigt lyssnar och känner in.
            Mats Odell säger att han förutsätter att alla nu kommer att lyssna
            in och anpassa sig till det som har skett. Jag ska naturligtvis
            avvakta det förslag som läggs fram. Vi får se vad som händer på
            det här området. Det kanske kan finnas skäl att återkomma med
            en interpellation så småningom, men jag tackar för debatten så
            här långt.
          </note>
          <note type="speaker">
            Anf. 38 Statsrådet MATS ODELL (kd):
          </note>
          <note>
            Fru talman! Som Sven-Erik Österberg säger får vi se. Sanningens
            minut kommer inom någon vecka när Finansinspektionen lägger fram
            sitt förslag som är ett resultat av den här regeringens strävanden
            på det här området.
          </note>
          <note>
            Jag kan inte påminna mig vi får väl ta det i nästa debatt då
            att Sven-Erik Österberg och hans regering någonsin ens försökte
            att över huvud taget göra någonting åt de gigantiska bonusar som
            delades ut under den tid som de hade regeringsmakten.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2009/10:109 om boende trots betalningsanmärkning
          </note>
          <note type="speaker">
            Anf. 39 Statsrådet MATS ODELL (kd):
          </note>
          <note>
            Fru talman! Egon Frid har frågat justitieministern dels om hon
            är beredd att medverka till en lagändring som omöjliggör för allmännyttiga
            bostadsföretag att neka människor hyreskontrakt på grund av betalningsanmärkningar
            som inte är hänförliga till en hyresskuld som den sökande har
            till företaget, dels vilka åtgärder hon avser att vidta för att
            öka möjligheterna för människor med skulder att få ett permanent
            boende.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Inledningsvis vill jag klargöra att jag delar Egon Frids uppfattning
            att det är viktigt för alla att ha en bostad, likaså att det är
            mycket bekymmersamt när barnfamiljer får problem med att få tillgång
            till ett eget hem. Däremot delar jag inte Egon Frids förslag till
            lösning, att just allmännyttiga bostadsföretag ska ta större ansvar
            än andra fastighetsägare. Det är också så att hushåll med betalningsanmärkningar
            av fastighetsägare rätt eller orätt betraktas som en större risk
            än andra hushåll. Allmännyttiga bostadsföretag konkurrerar på
            i stort sett samma villkor som privata fastighetsägare på marknaden.
            Det blir då orimligt att kräva att just de ska ta ett större ansvar
            som också kan innebära högre kostnader. Därmed inte sagt att dessa
            hushåll ska lämnas utan stöd, tvärtom! Frågan är i stället vem
            som har ansvaret för att hushållen och då särskilt barnfamiljer
            ska få sådant stöd som de behöver.
          </note>
          <note>
            Rätten till boende är inte bara fastlagd i FN:s deklaration om
            de mänskliga rättigheterna. Det åligger det allmänna, enligt regeringsformen,
            att trygga rätten till bland annat bostad, varvid det är kommunerna
            som har ansvaret på lokal nivå, medan regering och riksdag har
            ett övergripande ansvar för att tillhandahålla lämpliga instrument.
          </note>
          <note>
            Ett sådant instrument infördes den 1 juli 2007, bland annat för
            att råda bot på just den typ av problem som Egon Frid pekar ut.
            Då trädde en lagändring i kraft som innebär att en kommun får
            ställa säkerhet för hyresavtal som innebär att ett enskilt hushåll
            får ett eget förstahandskontrakt till en permanentbostad.
          </note>
          <note>
            För att stimulera användningen av detta nya instrument infördes
            samtidigt ett statligt bidrag till kommunerna, som får en fast
            ersättning för varje utfärdad hyresgaranti som inneburit att en
            bostadssökande fått ett hyreskontrakt. Tyvärr har hyresgarantierna
            inte utnyttjats i den utsträckning som regeringen hade hoppats.
            Statens Bostadskreditnämnd, BKN, kommer dock att se över systemet.
          </note>
          <note>
            Avslutningsvis vill jag ändå betona att det är varje enskild
            kommun som måste bedöma om man vill använda sig av möjligheten
            att ställa ut hyresgarantier.
          </note>
          <note type="speaker">
            Anf. 40 EGON FRID (v):
          </note>
          <note>
            Fru talman! Jag vill tacka bostadsminister Mats Odell för svaret.
            Det är bra att frågorna ibland hamnar hos just bostadsministern.
          </note>
          <note>
            För mig och Vänsterpartiet är bostaden en viktig social rättighet,
            och rätten till boende är fastlagd i FN:s deklaration om de mänskliga
            rättigheterna. Alla människor ska ges likvärdiga möjligheter att
            leva i goda bostäder, i bra miljö och till rimliga kostnader.
            Vid sidan av utbildning, arbete, vård och omsorg utgör bostaden
            grunden för människors möjligheter att förverkliga sina livsprojekt.
            Att vara utan bostad är att vara berövad rätten till ett fullgott
            liv.
          </note>
          <note>
            Det är gott och väl att ministern här uttrycker att det är viktigt
            för alla att ha en bostad och att ministern tycker att det är
            bekymmersamt när barnfamiljer får problem med att få tillgång
            till ett eget hem, som ministern uttrycker det i sitt svar. Sedan
            argumenterar ministern mot att de ska få detta stöd på grund av
            den risk som dessa hushåll utgör. Ministern överdriver risken
            med dessa hushåll och säger att det utifrån denna risk skulle
            vara orimligt att kräva att allmännyttan ska ta ett större ansvar.
            Ministern håller sedan med om att det är en mänsklig rättighet
            med en bostad och att det åligger det allmänna, enligt regeringsformen,
            att trygga rätten till bland annat en bostad.
          </note>
          <note>
            Men hur ska den rätten komma till uttryck? Hur ska det allmännas
            ansvar enligt regeringsformen komma till uttryck om vi inte har
            ett ansvar för att trygga rätten till bostäder för alla?
          </note>
          <note>
            Ministern anser att det är kommunerna som har ansvaret på lokal
            nivå medan regering och riksdag har ansvar för att tillhandahålla
            lämpliga instrument. Ja, ministern, lagstiftning är väl ett sådant
            instrument? Allmännyttans roll diskuteras livligt för närvarande.
            Det borde vara viktigt att i lagstiftningsarbetet om allmännyttan
            betona det allmännas ansvar för människors boende, att kommunerna
            ensamma eller i samverkan via sina allmännyttiga bostadsföretag
            åläggs detta ansvar samt att de naturligtvis får stöd för sitt
            bostadsförsörjningsansvar.
          </note>
          <note>
            Går det att ge samma uppdrag till privata hyresvärdar är det
            inte fel. Det blir dock extra anmärkningsvärt när hyresvärdar
            och allmännyttan nekar kontrakt till personer med betalningsanmärkningar
            som inte härrör sig till hyresskulder hos hyresvärden. Detta moment
            22 måste brytas. Riskerna får inte betonas, utan det är rätten
            till bostad som bör gälla. I dag är det svårt, för att inte säga
            omöjligt, att teckna hyreskontrakt om man har en betalningsanmärkning
            även om den inte är hänförlig till en hyresskuld som den sökande
            har hos den som han eller hon söker hyra en lägenhet av.
          </note>
          <note>
            Vi önskar att ministern genomför en förändring av detta. Det
            borde omöjliggöras, åtminstone för allmännyttiga bostadsföretag,
            att neka människor hyreskontrakt på grund av betalningsanmärkningar
            som inte är hänförliga till hyresskuld som den sökande har hos
            det aktuella bostadsföretaget.
          </note>
          <note>
            Ministerns vällovliga ord klingar falskt när de inte åtföljs
            av något ansvar eller några förpliktelser. Stå upp, ministern,
            för vårt förslag och för allas rätt till en bostad!
          </note>
          <note type="speaker">
            Anf. 41 Statsrådet MATS ODELL (kd):
          </note>
          <note>
            Fru talman! Bekymret är att de förslag som Vänsterpartiet lägger
            fram på det här området inte skulle leda till det som sägs om
            vi antog Vänsterpartiets politik. Att det skulle lösa bostadsproblemet
            i Sverige är inte trovärdigt. Vänsterpartiet har under mycket
            lång tid varit del av ett regeringsarbete där de haft goda möjligheter
            att genomföra dessa saker. Den subventionspolitik och övriga politik
            som de bedrivit har resulterat i gigantiska bostadsköer och de
            problem som beskrivs i interpellationen.
          </note>
          <note>
            Vi har infört hyresgarantier. Tyvärr är de alldeles för få, men
            när man tittar på dem som fått hyresgarantier ser man att ungefär
            45 procent just är hushåll med betalningsanmärkningar. De har
            fått förstahandskontrakt tack vare hyresgarantierna. Den politik
            som vi presenterat och erbjudit kommunerna är mycket mer träffsäker.
            Jag hoppas att fler kommuner kommer att teckna avtal och se till
            att fler hushåll får del av de förslag som regeringen sjösatt
            under denna mandatperiod.
          </note>
          <note type="speaker">
            Anf. 42 EGON FRID (v):
          </note>
          <note>
            Fru talman! Det är tråkigt att ministern inte vill tala om möjligheterna
            med regeringens politik. Jag tackar dock för stödet till Vänsterpartiets
            politik. När det gäller hyresgarantierna har regeringen tidigare
            tagit till sig Vänsterpartiets politik eftersom det ursprungligen
            är ett vänsterpartiförslag som regeringen presenterat som sitt
            eget. Det är jättebra att man tagit till sig det förslaget och
            nu försöker använda sig av det.
          </note>
          <note>
            Att ministern försöker gömma sig bakom historien hjälper inte
            människor som inte får bostad. Jag försöker föra en konstruktiv
            debatt med Mats Odell, som är bostadsminister och ansvarig för
            bostadspolitiken, om att även utsatta grupper ska ha rätt till
            bostad. Jag är medveten om att det är långa bostadsköer i landet.
            Det är Mats Odell ansvarig för. Det är Mats Odell som är ansvarig
            för att byggandet av endast 5 800 hyresrätter igångsattes 2008.
            Samtidigt har vi en efterfrågan på hyresrätter som är större än
            kanske någonsin. Bostadsköerna är mycket långa.
          </note>
          <note>
            Mats Odell har medverkat till att minska byggandet av hyresrätter,
            vilket gjort det än svårare för de grupper som jag tar upp i mitt
            exempel att få bostad. Dessutom om Mats Odell är intresserad av
            att lyssna på vad jag säger drabbas de av hårdnackade regler.
            Det är de allmännyttiga bostadsföretagen som har det kommunala
            bostadsförsörjningsansvaret och ska anvisa den som bor i kommunen
            bostad. Dessa personer nekas på grund av en betalningsanmärkning
            som inte kan hänföras till det aktuella bostadsföretaget eller
            till boende över huvud taget. I stället kan det vara fråga om
            en gammal betalningsanmärkning hos kronofogden.
          </note>
          <note>
            Enligt ursjuka regler ligger betalningsanmärkningen kvar i tre
            år även om skulden blivit reglerad. Detta såg vi exempel på i
            massmedierna för bara några dagar sedan. Vi måste hjälpas åt för
            att få bort ett sådant moment 22 med ursjuka regler, och då gäller
            det att tillsammans vara konstruktiva. Det handlar om att ge allmännyttan
            och kommunerna verktyg att kunna bli ännu starkare i att ta sitt
            ansvar vad gäller bostadsförsörjning genom att anvisa människor
            bostäder.
          </note>
          <note>
            Det är jätteviktigt att regeringen ger kommunerna i uppdrag att,
            tillsammans med hyresgarantier, tydliggöra uppdraget att hjälpa
            människor att få bostäder. Det vore rimligt att sprida riskerna
            mellan kommunerna och regeringen, den nationella nivån. Hyresgarantierna
            har varit en god hjälp och måste bli ännu mer kända. Dessutom
            måste de följas av ett uppdrag till kommunerna och deras bostadsföretag
            att se den sociala bostadspolitiken som sin uppgift. De ska hjälpa
            människor att få ett hyreskontrakt så att de på grund av en byråkratisk
            regel om betalningsanmärkning inte förhindras att få en bostad.
            Detta måste vara bostadsministerns ansvar.
          </note>
          <note type="speaker">
            Anf. 43 Statsrådet MATS ODELL (kd):
          </note>
          <note>
            Fru talman! Jag uppskattar verkligen Egon Frids sociala engagemang,
            särskilt hans engagemang i bostadsfrågor vad gäller utsatta grupper.
            Det förslag på hyresgarantier som Vänsterpartiet kommit med är
            bra. Nu ställer Egon Frid en fråga under rubriken Boende trots
            betalningsanmärkningar. Sedan presenterar jag vad regeringen har
            gjort och säger att ungefär 45 procent av dem som fått hyresgarantier
            av kommunerna, och där vi gett ett statligt stöd för dessa garantier,
            är just personer som har betalningsanmärkningar. Jag håller med
            Egon Frid om att vi skulle behöva få hyresgarantierna mer kända
            och att de utnyttjades mer. Uppenbarligen är de effektiva där
            de används.
          </note>
          <note>
            Jag ska säga någonting om varför jag inte tror på Egon Frids
            förslag. Om vi tvingade enbart de kommunala bostadsföretagen att
            ta emot människor med betalningsanmärkningar skulle man kunna
            utgå från att det inte kommer att innebära några extra kostnader.
            Det mest sannolika utfallet är dock att det skulle innebära extra
            kostnader.
          </note>
          <note>
            Om endast de kommunala bostadsföretagen tog tag i detta och slog
            ut kostnaderna på sina hyresgäster medan de privata fastighetsägarna
            inte berördes skulle kontentan av det bli för jag antar att Vänsterpartiet
            vill ha kvar allmännyttans hyresdominerande roll att medan de
            kommunala bostadsföretagen tvingades höja sina hyror för att fånga
            upp de kostnader som det innebär om vi samlar ihop alla människor
            som har betalningsanmärkningar i den typen av bostäder kunde de
            privata fastighetsägarna höja sina hyror enligt allmännyttans
            hyresdominerande roll och få en gratisvinst.
          </note>
          <note>
            Jag undrar om inte Egon Frid den här gången har hamnat i praktiska
            lösningar vid sidan av det som jag tror är Vänsterpartiets grundläggande
            värderingar.
          </note>
          <note type="speaker">
            Anf. 44 EGON FRID (v):
          </note>
          <note>
            Fru talman! Tack för omtanken, Mats Odell! Jag kan lugna dig
            med att du inte behöver vara ett dugg orolig för det.
          </note>
          <note>
            Mats Odell presenterar ett mycket långsökt resonemang. Det handlar
            inte om att vi vill införa förbättrade möjligheter för utsatta
            grupper att få en bostad som skulle vara hyresdrivande. Det är
            nästan absurt att påstå att det skulle behöva bli så.
          </note>
          <note>
            Hyresgarantierna är en bra början. Trots att hyresgarantierna
            är relativt okända och används i begränsad omfattning kan jag
            ge Mats Odell rätt i att de har varit relativt träffsäkra. De
            träffar till 45 procent grupper med betalningsanmärkningar som
            annars inte skulle ha fått ett eget hyreskontrakt.
          </note>
          <note>
            Låt oss fortsätta på den vägen och göra hyresgarantierna mer
            kända och se till att kommunerna känner ett större ansvar för
            att den här gruppen får bostäder. Ta bort den byråkratiska detaljregel
            som hindrar människor att få hyreskontrakt på grund av betalningsanmärkningar.
            Det måste vara oerhört väsentligt att hjälpa till så att fler
            i den här gruppen får ett eget hyreskontrakt.
          </note>
          <note>
            Det är naturligtvis en detaljfråga i en social bostadspolitik
            som vi arbetar för, men detaljer är oerhört viktiga för att uppnå
            förändringar och ta små steg för att göra situationen mycket bättre
            för utsatta grupper.
          </note>
          <note>
            Det här är en grupp som vi känner ett oerhört starkt engagemang
            för. Vi får mycket stöd för att det är helt fel att de ställs
            utanför bostadsmarknaden.
          </note>
          <note>
            Det är ett ansvar som bostadsminister Mats Odell måste ta.
          </note>
          <note type="speaker">
            Anf. 45 Statsrådet MATS ODELL (kd):
          </note>
          <note>
            Fru talman! Jag är fullständigt övertygad om att Egon Frid och
            jag har samma målsättning. Vi vill se till att så många hushåll
            som möjligt får ett förstahandskontrakt och en egen bostad som
            man kan känna trygghet i.
          </note>
          <note>
            Vi har det gemensamt att vi tror att hyresgarantier som lämnas
            av kommunerna med statligt stöd är en bra modell. Den har ännu
            inte fått tillräcklig omfattning.
          </note>
          <note>
            Det som Egon Frid kallar för en byråkratisk detaljregel är inte
            något lagstiftat. Att privata, kommunala eller kooperativa företag
            det kan vara ett telefonföretag säger: Du har betalningsanmärkningar
            så du får inte något abonnemang hos oss förrän du har visat att
            du betalar dina räkningar, är ingenting som vi kan ändra lagstiftningsvägen.
            Det är en policy som finns hos olika företag, inklusive de kommunala
            företagen.
          </note>
          <note>
            En åtgärd som kan hjälpa till är att vi har fattat beslut om
            att ge en kommunal garanti under en period för att personer som
            har betalningsanmärkningar kommer att betala sin hyra. Det tror
            jag är så långt vi kan komma. De förslag som Egon Frid och hans
            parti kommer med är inte realistiska att genomföra. Jag menar
            att de skulle få en kontraproduktiv effekt.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2009/10:134 och 144 om likvärdig
            service i hela landet
          </note>
          <note type="speaker">
            Anf. 46 Statsrådet MATS ODELL (kd):
          </note>
          <note>
            Fru talman! Peter Hultqvist och Lena Olsson har frågat mig vilka
            åtgärder jag avser att vidta mot bakgrund av de förslag som utredningen
            Utveckling av lokal service i samverkan har lämnat i sitt slutbetänkande.
            Lena Olsson har också frågat om jag avser att komma med något
            förslag till riksdagen under våren 2010.
          </note>
          <note>
            Betänkandet, som heter Se medborgarna för bättre offentlig service
            , lämnades till mig av den särskilde utredaren Lars Högdahl för
            ett par veckor sedan. Betänkandet kommer nu att remissbehandlas.
            Först därefter kan regeringen i detalj ta ställning till hur den
            avser att gå vidare med de olika förslag som utredaren presenterat.
          </note>
          <note>
            När jag har sagt det vill jag dock understryka att inriktningen
            från regeringens sida är helt klar, nämligen att alla medborgare
            ska ha god tillgång till offentlig service.
          </note>
          <note>
            Detta har varit utgångspunkten för Lars Högdahls uppdrag, som
            varit inriktat på att bland annat förbättra den lokala servicen
            genom en ökad samverkan mellan de statliga myndigheterna och mellan
            stat och kommun.
          </note>
          <note>
            Utredaren har i en första etapp sett över samtjänstlagen som
            reglerar formerna för en sådan myndighetssamverkan. Som ett resultat
            av utredarens arbete har det skett förändringar i samtjänstlagen
            som gör det enklare att ingå avtal om samverkan och också ger
            möjligheter att samverka på flera områden. Gemensamma servicekontor
            inrättas nu i snabb takt runt om i landet.
          </note>
          <note>
            För drygt ett år sedan lämnade utredaren ett delbetänkande som
            angav en allmän inriktning för offentlig service i samverkan.
            Betänkandet omfattade principförslag om en framtida struktur för
            offentlig service och för den övergripande styrningen av serviceutvecklingen.
          </note>
          <note>
            Detta betänkande har remissbehandlats och de flesta remissinstanserna
            ställde sig bakom den allmänna inriktning som skisseras i betänkandet.
            Skatteverket, Försäkringskassan och Arbetsförmedlingen hade dock
            omfattande invändningar. I slutbetänkandet har utredaren ytterligare
            fördjupat sin analys och utvecklat och preciserat sina förslag.
          </note>
          <note>
            Regeringen analyserar den fortsatta inriktningen på arbetet med
            att utveckla lokal service i samverkan och tillgången till offentlig
            service för alla.
          </note>
          <note>
            Regeringen behöver ett bättre underlag för att göra en samlad
            bedömning av de förändringar som sker i myndigheternas sätt att
            tillhandahålla service.
          </note>
          <note>
            Den samverkan som inletts mellan myndigheter med behov av lokal
            service bör utvecklas. Det är dock för tidigt att nu ta ställning
            till hur en framtida servicestruktur ska utformas.
          </note>
          <note>
            För att kunna ge en god service i hela landet tror jag att vi
            måste vara öppna för att överväga nya och innovativa lösningar
            och lokala variationer. De statliga myndigheterna måste föra en
            dialog med kommunerna och vara öppna för samverkan.
          </note>
          <note>
            Slutligen måste understrykas att offentlig service självklart
            måste tillhandahållas via olika kanaler. Telefonitjänster och
            olika e-tjänster är i dag förstahandsval för många människor.
            Men människor som av olika skäl har behov av personliga kontakter
            får inte lämnas utanför. Det är därför viktigt att ha en helhetssyn
            på hur den offentliga servicen via olika kanaler bör utvecklas.
          </note>
          <note type="speaker">
            Anf. 47 PETER HULTQVIST (s):
          </note>
          <note>
            Fru talman! Tack för svaret, statsrådet!
          </note>
          <note>
            På många håll i landet utarmas i dag den statliga servicen. Kontor
            slås samman, antalet handläggare minskar, avståndet mellan myndigheter
            och medborgare ökar.
          </note>
          <note>
            Inom många myndigheter försvinner det förebyggande arbetet. Kraften
            går i stället åt till det mest akuta.
          </note>
          <note>
            Utredningen Se medborgarna för bättre offentlig service pekar
            på en verklighet som måste åtgärdas.
          </note>
          <note>
            Några enkla konstateranden som man kan göra när man har läst
            utredningen är att de mindre orterna och landsbygden har fått
            en sämre service. Även i de större städerna märks denna utveckling.
            Myndigheterna blir alltmer koncentrerade och specialiserade. Många
            upplever det svårare att få kontakt och service.
          </note>
          <note>
            I takt med hårdare rationaliseringskrav och hårdare press riktad
            mot exempelvis arbetslösa och sjuka förstärks många människors
            känsla av att inte tas emot på sina egna villkor och av att vara
            opersonligt och byråkratiskt hanterade i mötet med den aktuella
            myndigheten.
          </note>
          <note>
            Utredningens namn Se medborgarna för bättre offentlig service
            är bra valt. Medborgarna måste bli synliga för myndigheterna.
          </note>
          <note>
            Det är dags att perspektivet blir ett annat. Om dagens utveckling
            får fortsätta där myndigheter av de mest skilda slag i ökad grad
            lever sina egna liv kommer inte servicen till medborgarna att
            stå i centrum.
          </note>
          <note>
            I stället kommer centraliseringen och specialiseringen att fortsätta
            och gapet blir ännu större. Den logiska slutsatsen av utredarens
            förslag om servicecentrum i varje kommun är att det måste upprättas
            ett samhällskontrakt som innebär statlig grundservice i varje
            kommun och ett servicecentrum som ger en direkt kontakt med sådant
            som arbetsförmedling, försäkringskassa, skatteverk, polis, kronofogde
            etc. Det ska finnas en bemanning och en serviceinriktad öppettid
            som kan ge medborgarna den hjälp som behövs. Denna organisation
            ska utformas tillsammans med kommunen.
          </note>
          <note>
            Då vill jag också att det noteras att just samarbetet med kommunen
            är något som utredaren pekar på som viktigt. Men man noterar också
            att det är ovanligt förekommande.
          </note>
          <note>
            En utveckling av det slag som skisseras är möjlig om den politiska
            viljan finns. Men det kräver en kursändring och en insikt om att
            den statliga servicen runt om i landet inte på alla ställen fungerar
            som den ska. Myndigheterna klarar inte att ändra perspektiv och
            kurs av egen kraft. Det krävs att regering och riksdag tar ansvar
            för det och söker metoder för att man ska kunna få i gång det
            nödvändiga förändringsarbetet.
          </note>
          <note>
            Myndigheterna har i dag svårigheter att hitta fungerande samarbete
            över sektorsgränserna. Det är inte den idyll som man säger, att
            det här skulle pågå i någon sorts automatisk process. Så ser det
            inte ut ute i verkligheten.
          </note>
          <note>
            Den offentliga servicen utvecklas i dag enligt olika mönster.
            De olika myndigheterna sätter sin egen dagordning. Det här leder
            ofta till att svåra människoöden hamnar mellan stolarna. Den politiska
            styrningen är för svag, och det finns ingen enhetlig myndighetsstruktur
            över hela landet.
          </note>
          <note>
            Oavsett remissomgångar och det som ska ske: Är ministern beredd
            att använda direktiv i form av regleringsbrev för att förändra
            utvecklingen och komma någonvart? Om inte det hjälper, är ministern
            beredd att använda sig av lagstiftning för att vi ska komma vidare
            och göra någonting åt problemen?
          </note>
          <note type="speaker">
            Anf. 48 LENA OLSSON (v):
          </note>
          <note>
            Fru talman! Jag får tacka ministern för svaret. Jag kan börja
            med att instämma i princip i allt det som Peter Hultqvist har
            tagit upp.
          </note>
          <note>
            Jag har läst en hel del i utredningen, inte precis allting, men
            det mesta av den. Det är en gedigen utredning. Den kommer med
            många konkreta förslag som jag skulle vilja ha kommentarer till
            här. Hur fort anser ministern att man kan dra i gång detta?
          </note>
          <note>
            Enligt mitt sätt att se har vi kommit till vägs ände när det
            gäller att utreda servicen på landsbygden. Nu behövs det handling,
            inte bara ord utan också verkstad.
          </note>
          <note>
            Det har kommit en utredning från Landsbygdskommittén som ministern
            nämner när det gäller den särskilda debatt som Vänsterpartiet
            begärde för något år sedan. Det har kommit en liten fjuttig skrivelse
            som jag inte tycker säger någonting. En skrivelse är ofta någonting
            där man talar om vad man har gjort. Men det är inte så mycket
            strategi för vad man ska göra framöver.
          </note>
          <note>
            Precis som Peter Hultqvist har tagit upp har vi ett bekymmer
            när det gäller de statliga myndigheterna. De lever sitt eget liv,
            så att säga. De har samordnat sig och gjort vissa saker på en
            del ställen här i Sverige. Men tyvärr är det så att man ändå har
            centraliserat sig. Man fattas alltså på många orter i landet.
            Det går till ungefär så att det skickas ut ett pressmeddelande
            till kommunerna: Vi försvinner härifrån. Det är ungefär så man
            har blivit behandlad.
          </note>
          <note>
            Jag vill ställa en fråga med hänsyn till vad som kommer i utredningen,
            som vi från Vänsterpartiets sida ställer oss bakom fullt och fast.
            Detta måste till för att vi ska ha en levande landsbygd. Kommer
            regeringen via direkta regleringsbrev och andra direktiv att se
            till att Arbetsförmedlingen, Försäkringskassan och Skatteverket
            även deltar i de övriga 170 kommunerna med servicekontor och tjänster
            som inte bara är informationsbroschyrer?
          </note>
          <note>
            Detta är viktiga frågor, som Mats Odell har visat engagemang
            för i olika debatter. Här har han chansen att visa på lite verkstad.
            Denna fråga är utredd många gånger om. Nu har vi en utredning
            där vi har konkreta förslag på vad som ska göras.
          </note>
          <note>
            Jag vill upplysa dig om en sak i min kommun. Där aviserar polisen
            att man ska dra ned på servicen. I den här utredningen tar man
            också upp polisen. Här finns också SKL, som håller på med pilotprojekt.
            Det vore bra med en kommentar. Känner man till varandra över huvud
            taget? Det är viktigt att få i gång de här konkreta förslagen,
            så att inte mer service försvinner från landsbygden.
          </note>
          <note>
            Ministern nämner Yvonne Gustafsson, generaldirektör för Ekonomistyrningsverket,
            som ser över hela den svenska myndighetsstrukturen. Hur långt
            har hon kommit? Det är saker som jag inte vet någonting om.
          </note>
          <note type="speaker">
            Anf. 49 Statsrådet MATS ODELL (kd):
          </note>
          <note>
            Fru talman! Först måste jag tacka för interpellationerna och
            det engagemang ni visar i denna viktiga fråga. Jag tror att det
            finns ett starkt engagemang ute i Sverige, i glesbygdsrörelsen,
            i de politiska partierna och hos alla som försöker överleva ute
            i Glesbygdssverige. Det finns också väldiga möjligheter att utnyttja
            den nya tekniken. Den nya så kallade e-förvaltningen skapar helt
            nya möjligheter till goda och bättre förutsättningar för människor
            att bo i hela landet och att också få medborgarservice där.
          </note>
          <note>
            När Peter Hultqvist tar upp att människor upplever sig nedlåtande
            bemötta och att människan inte står i centrum för myndighetskontakter
            hoppas jag att detta verkligen är undantag. Men jag vill ändå
            säga att vi i denna regering jag har själv tagit ansvar för detta
            har satt i gång ett stort projekt för ett offentligt etos, en
            värdegrund för den statliga verksamheten. Det drar i gång under
            2010. Vi kommer att utbilda 15 000 statliga chefer i frågor om
            värdegrund, bemötande av medborgarna och attityd till medborgarna.
            Det är oerhört viktiga saker som Peter Hultqvist tar upp. Väldigt
            mycket sker. Det diskuteras ute på arbetsplatserna och i fackliga
            organisationer. Vi har mycket kontakter med de fackliga organisationerna
            på detta område. Det finns ett stort engagemang för att arbeta
            med värdegrundsfrågorna.
          </note>
          <note>
            Peter Hultqvist frågar om jag är beredd att använda regleringsbrev
            och lagstiftning. Det viktiga nu kanske ändå är att säga att vi
            i dag egentligen saknar en bra samlad bild av hur de statliga
            myndigheternas tillgänglighet och service ser ut i de olika delarna
            av landet. Även om varje myndighet har ansvar för sin serviceutveckling
            har regeringen alltid det övergripande ansvaret för alla ska ha
            en likvärdig tillgång till myndighetsservice. Här har vi länsstyrelserna,
            som har i uppgift att arbeta sektorsövergripande och följa tillståndet
            i länet och även samordna olika samhällsintressen och myndigheters
            insatser. Att följa denna utveckling av den offentliga servicen
            i länet ligger helt i linje med den uppgiften. Utredningen har
            nu föreslagit att länsstyrelsernas roll i detta avseende ska förtydligas.
            Detta är en fråga som vi nu får överväga i den fortsatta beredningen
            av utredningen.
          </note>
          <note>
            När det gäller frågan om en tydligare styrning av de olika myndigheternas
            serviceutveckling menar jag att vi först måste få en samlad bild
            av hur tillgången till service har förändrats under de senaste
            åren. När vi väl har en sådan bild kan regeringen ge de styrsignaler
            som behövs till de berörda myndigheterna. Där får vi ett underlag
            från Lars Högdahls utredning. Men det behövs ytterligare en kartläggning
            av hur det ser ut.
          </note>
          <note>
            Dialogerna med kommunerna är otroligt viktig. Det är glädjande
            att Sveriges Kommuner och Landsting, SKL, är en mycket aktiv part
            i arbetet tillsammans med den frivilliga sektorn, landsbygdsrörelsen,
            Hela Sverige ska leva och också kommersiella intressenter lanthandeln
            och lantbrevbärarna når väldigt många hushåll varje dag. Här finns
            nya möjligheter att ta till vara. Lars Högdahls utredning är en
            mycket bra grund för att arbeta vidare med detta.
          </note>
          <note type="speaker">
            Anf. 50 PETER HULTQVIST (s):
          </note>
          <note>
            Fru talman! Varken Arbetsförmedlingen eller Försäkringskassan
            är i dag att betrakta som någon idyll. Jag har mött många människor
            som varit i kontakt med båda dessa verksamheter och som gett bilden
            av en nedlåtande, byråkratisk och opersonlig hantering. För mig
            framstår det här inte som bara något enstaka fall, utan upprepade
            gånger under en rätt så lång period har det varit på nämnda sätt.
            Det hänger ihop med det ökade trycket och med de skärpta regelverk
            som man har för de här myndigheternas verksamhet ordnat med.
          </note>
          <note>
            Är det rimligt att Arbetsförmedlingens, polisens och Försäkringskassans
            öppettider i södra Dalarna har minskat med 6085 procent under
            2000-talet? Svaret på frågan tycker jag är nej.
          </note>
          <note>
            Är det rimligt att det här sker utan samråd med kommunerna? Svaret
            på frågan är nej.
          </note>
          <note>
            Är det rimligt att detta sker utan några mer utvecklade tankar
            kring effekterna på hur servicen för allmänheten ska utvecklas
            och presenteras? Svaret på frågan är självklart nej.
          </note>
          <note>
            Ändå är det så det går till. Hårt pressade av olika rationaliseringskrav
            och regeringsdirektiv lever myndigheterna sitt eget liv. Lösningen
            på serviceproblemen brukar vara hänvisningar till hemsidor och
            Internet. Det är inget fel med det.
          </note>
          <note>
            Men verkligheten är sådan att två miljoner människor inte har
            tillgång till hemsidor och Internet. Också detta pekas det på
            i Högdahls utredning. Internet kan inte ersätta det personliga
            mötet. Många frågor och problem kan inte få sin lösning via detta,
            och många framför allt äldre personer känner ett stort främlingskap
            inför det här.
          </note>
          <note>
            Just hänvisningen till hemsidor eller Internet kan vara orsaken
            till att många människor med komplexa problem faller mellan stolarna.
          </note>
          <note>
            När en ny myndighetskultur ska skapas tycker jag att man ska
            peka på några saker: Ingen ska falla mellan stolarna. Ingen kommun
            ska lämnas i sticket. Det ska finnas en likvärdig och fungerande
            service runt om i hela landet.
          </note>
          <note>
            Det här är tre bra grundpelare. Men för att nå dit måste man
            på myndigheterna fundera på följande: Hur anpassar vi servicen
            efter medborgarnas behov, inte utifrån våra behov i vår egen inre
            organisation? Då krävs det regelverk, direktiv och riktlinjer
            som underlättar, inte försvårar, det hela.
          </note>
          <note>
            Mats Odell berörde länsstyrelsernas roll. Det är bra om de följer
            utvecklingen. Men jag tycker att man skulle ge länsstyrelserna
            en direkt ledande roll, att man skulle ge dem i uppgift att leda
            det förnyelsearbete där skapandet av lokala servicecentrum i varje
            kommun är en uppgift. Landshövdingarna kunde helt enkelt få sådana
            direktiv och samordna en sådan här verksamhet. Dessutom kunde
            detta vitalisera länsstyrelsernas arbete om de fick en ny, framtidsinriktad
            uppgift.
          </note>
          <note>
            Detta med samverkan mellan stat och kommun är intressant. Gränserna
            mellan en kommun och statlig sektor är ordentligt starka; det
            finns väldigt starka revir. Det är inte lätt att bryta upp och
            bryta sönder i det avseendet, så det krävs ett fördjupat samarbete
            för just samhällsnyttans skull, för att förbättra servicen till
            medborgarna. Däremot tror jag inte så mycket på den frivilliga
            processen när det gäller att få myndigheterna att samverka och
            att få in kommunerna i detta, utan det krävs ett övergripande
            djupare politiskt initiativ.
          </note>
          <note>
            Mats Odell vill vänta med besked när det gäller att använda sig
            av direktiv och lagstiftning. Men om man i en djupare mening vill
            bryta upp de här gränserna och lägga grunden för en ordentlig
            förnyelse kommer det det är i alla fall min uppfattning att krävas
            betydligt mer tydlighet och att man är beredd att använda de instrument
            som man har till sitt förfogande.
          </note>
          <note type="speaker">
            Anf. 51 LENA OLSSON (v):
          </note>
          <note>
            Fru talman! Minister Mats Odell säger att han måste få en samlad
            bild av hur myndighetsstrukturen i landet just nu ser ut. Jag
            kan bara beklaga att man inte har bättre koll på detta. Det finns
            tre myndigheter som lite grann har levt sitt eget liv. Jag tycker
            att du, Mats Odell, ska ta i med hårdhandskarna. Det finns regleringsbrev
            där det påvisas hur de ska jobba. Men de gör tydligen inte det
            de ska göra.
          </note>
          <note>
            Jag håller med Peter Hultqvist. Bemötandet är i mångt och mycket
            inte bra. Man kan fråga sig: Vem är till för vem? Är medborgaren
            till för myndigheten, eller är myndigheten till för medborgaren?
            Jag vill tro att myndigheten ska vara en servicefunktion för våra
            medborgare, så det tycker jag att man bör lära sig.
          </note>
          <note>
            Frågan om samverkan mellan stat och kommun är en ödesfråga för
            om vi i framtiden ska ha en levande landsbygd. Detta vet Mats
            Odell mycket väl. Vi vet hur det låter från företagare och våra
            medborgare om det inte finns en grundläggande service på landsbygden.
            Det har gjorts undersökningar av det som är viktigt för att man
            ska utveckla ett företag eller för att nya företag ska etableras.
            Det viktiga anses vara att det finns både en bra kommunal och
            en bra statlig service. Det är inget konstigt med det.
          </note>
          <note>
            Mats Odell, du säger också att det nu är för tidigt att ta ställning
            till den framtida servicestruktur som ska utformas. Men det kan
            inte vara för tidigt att nu ta ställning. Den statliga servicen
            och även mycket annat är ju snart helt borta på landsbygden. Också
            i storstädernas förorter håller saker på att hända.
          </note>
          <note>
            En möjlighet är att regeringen ger minst två kommuner i varje
            län chansen att redan med start under år 2010 pröva nya samordnade
            servicelösningar där de statliga servicegivarna måste delta vid
            planering och genomförande.
          </note>
          <note>
            Mats Odell, vad är det som hindrar dig att under våren nästa
            år ge statens servicegivare sådana direktiv att det här arbetet
            snart kan komma i gång?
          </note>
          <note>
            Om vi ska vänta på en enhetlig modell som inte är anpassad till
            varje kommuns eller orts efterfrågan på service kan vi få vänta
            ganska länge. Kanske finns då ingen statlig service kvar.
          </note>
          <note>
            Därmed kommer jag till min andra fråga, som är ganska väsentlig.
            Precis som jag sagt förut har vi kommit till vägs ände när det
            gäller att utreda servicen på landsbygden, så det gäller att handla
            nu. Jag har förut sett ett engagemang hos Mats Odell i de här
            frågorna och sett att man faktiskt har en ambition att göra någonting.
            För att inte allt mer ska försvinna från landsbygden vore det
            väl smakligt nu med ett svar om när propositionen i fråga kan
            tänkas komma.
          </note>
          <note>
            Mats Odell, du ska vara väldigt glad över att det är Högdahl
            som har utrett detta. Jag måste ge honom en stor eloge. Till den
            person som här sitter bredvid dig vill jag också säga vi hade
            ett samtal i Sunne att reservationen i fråga kan glömmas.
          </note>
          <note type="speaker">
            Anf. 52 BÖRJE VESTLUND (s):
          </note>
          <note>
            Fru talman! Man kan fråga sig vad en stockholmare som företräder
            Stockholms intressen har att göra i en sådan här debatt. Men det
            finns väldigt goda skäl för det.
          </note>
          <note>
            Ett av mina tidigaste uppdrag inom Stockholmspolitiken var uppdraget
            som stadsdelsnämndsordförande i Kista. Vid den tidpunkten var
            vi i Stockholm med i nätverket Hela landet ska leva. Av någon
            anledning blev jag skickad till en av nätverkets större konferenser.
            Jag konstaterade att glesbygden och Rinkeby-Kista hade väldigt
            många gemensamma punkter. Det handlade just om att både den kommersiella
            servicen och den offentliga servicen hade dragits ned och dragits
            ned.
          </note>
          <note>
            Låt mig bara säga en sak i detta sammanhang: Under denna mandatperiod
            har det i de områden jag bäst känner till Husby och Rinkeby försvunnit
            350 offentliga arbeten ifrån statliga och kommunala myndigheter.
            Jag tror faktiskt inte att det rör sig om någon landstingsmyndighet,
            men jag är lite osäker på det. Detta innebär naturligtvis inte
            bara att jobben försvinner, även om det är allvarligt nog, utan
            att det helt plötsligt blir så att det kafé eller den restaurang
            som har funnits där kanske försvinner eller klarar sig sämre.
            Butiker försvinner, och centrumbildningarna dör.
          </note>
          <note>
            Man kan inte bara stå bredvid och titta på, utan man måste göra
            någonting åt detta. Det är därför det är så viktigt. Man har lagt
            ned försäkringskassekontor, och man har lagt ned arbetsförmedlingar.
            Det man har gjort som har varit bra, vilket dock var ett lokalt
            initiativ av länspolismästaren i Stockholm, är att man har försökt
            göra små kontor runt om ute i länet. Det har man gjort, och det
            har varit bra. Man har dock gjort mycket som har försämrat.
          </note>
          <note>
            Jag återkommer till varför det är så viktigt att koppla ihop
            storstadens förorter eller storstaden som sådan med glesbygden.
            Om vi inte gör det och inte har en samsyn på helheten kommer vi
            nämligen inte att klara målet. Vi kan inte ha en landsbygdspolitik
            och en storstadspolitik, utan vi måste se till att ha en politik
            som får Sverige att hänga ihop. Det är därför jag tycker att det
            är så viktigt att gå upp i denna debatt.
          </note>
          <note>
            När det gäller Arbetsförmedlingen, Försäkringskassan och Skatteverket,
            som väldigt många vänder sig till, säger man att många ärenden
            kan klaras av via telefon och Internet. Det är sant, men jag måste
            upprepa det Peter Hultqvist sade. Vi har ganska god täckning i
            Sverige när det gäller IT, men det är fortfarande lång väg att
            gå tills de flesta människor i Sverige har tillgång till en dator
            att utföra sina tjänster på. Vi som sitter här och har en tjänstedator
            och kanske en privat dator tar det för självklart att vi kan gå
            in och fixa våra ärenden, men det är inte självklart för alla.
          </note>
          <note>
            Sist måste jag fråga ministern: Hur har ministern för avsikt
            att hantera detta med Myndighetssverige och att hela landet ska
            leva? Jag måste ändå ifrågasätta att man säger sig vilja ha en
            samlad bild av myndighetsstrukturen. Hur kan en regering uttala
            detta? Är inte det att säga att regeringen inte har lyckats med
            sin politik?
          </note>
          <note type="speaker">
            Anf. 53 Statsrådet MATS ODELL (kd):
          </note>
          <note>
            Fru talman! Låt mig börja i den sista delen. Jag tror att vi
            vill samma saker, men regeringen har ett beredningsansvar. För
            att interpellanterna och debattören ska få en uppfattning om vad
            det handlar om kan jag säga att det i Skatteverkets, Försäkringskassans
            och Arbetsförmedlingens remissvar på Högdahls utredning bland
            annat står att man avstyrker utredningens förslag att regeringen
            ska styra myndigheterna vad gäller service och tillgänglighet.
          </note>
          <note>
            De skriver: Utformning av samverkan måste bestämmas av myndigheterna
            själva. Det är endast den samverkande myndigheten som utifrån
            sin djupa kännedom om den egna verksamheten kan ta ställning till
            på vilka orter nya etableringar bör göras och vilken service som
            krävs. Det kan definitivt inte vara en uppgift för regeringen
            att styra myndigheternas organisation och verksamhet på det sätt
            som utredningen föreslår.
          </note>
          <note>
            Jag nämner detta för att ni ska få en uppfattning om att det
            krävs en hel del arbete innan det kan ske förändringar i ett land
            som har autonoma och självständiga myndigheter. Det finns ett
            beredningsansvar, och vi måste vara grundliga i det.
          </note>
          <note>
            Den reservation som Lena Olsson indirekt tog upp innebar att
            Vänsterpartiet avstyrkte de förändringar i samtjänstlagen som
            skulle underlätta för just samverkan mellan myndigheter. Ni kanske
            har lämnat det eller glömt det? Bra, fortsätt med det!
          </note>
          <note>
            Jag vill också vända mig mot den bild som ges i interpellationerna.
            Den är kanske lite för dyster. Det är inte bara Högdahls utredning
            som har kommit, utan mycket har hänt under tiden. Vi har runt
            om i Sverige haft en diskussion om hur den lokala servicen bäst
            ska kunna utvecklas utifrån lokala behov.
          </note>
          <note>
            Sedan 2007, fru talman, har det startats närmare 200 lokala service-
            och samverkanskontor där två eller fler myndigheter samverkar
            och ger service till medborgare och företag. I vissa av dessa
            samverkanskontor finns också kommunerna representerade. Jag hoppas
            att det ska bli många fler ställen. På 200 ställen i Sverige har
            dock servicen till medborgare och företag förbättrats tack vare
            nya samarbeten som denna regering har initierat, och det tycker
            jag står i viss kontrast till den dystra bild som vi har fokuserat
            lite för mycket på här i dag.
          </note>
          <note>
            Peter Hultqvist tog upp en viktig sak, nämligen alla dem som
            inte har tillgång till eller använder sig av IT-tjänster. Vi tror
            att lanthandeln eller bygdegården skulle kunna fungera som en
            kontaktpunkt där man med tekniska hjälpmedel kan få till stånd
            personliga möten på distans med myndighetshandläggare. En annan
            idé som förs fram av Högdahl är att ge våra ungefär 2 500 lantbrevbärare
            som dagligen når 750 000 hushåll i glesbygden en ny serviceroll.
            Utrustade med bärbara datorer skulle de kunna hjälpa till med
            att förmedla enklare myndighetskontakter. Det civila samhället
            och de ideella organisationerna svarar också redan i dag för viktiga
            delar.
          </note>
          <note>
            När det gäller personliga möten på distans finns ett intressant
            samarbete i Dalarna mellan Kungliga Tekniska högskolan, Vinnova
            och Arbetsförmedlingen där man provar en teknik för detta. Arbetsförmedlingen
            låter sina kunder på åtta orter träffa handläggare i personliga
            möten via en distansmötesplats som ger full ögonkontakt och inte
            kräver att man är närvarande. Det handlar om Idre, Orsa, Sälen,
            Särna, Vansbro och Älvdalen, där främst arbetssökande använder
            distansmötesplatserna och kontoren i Malung och Mora. Arbetsförmedlarna
            kan då ge direkta svar.
          </note>
          <note>
            Det finns alltså möjligheter att använda sig av ny teknik och
            ändå behålla den personliga kontakten. Målet är dock att alla
            ska få en god samhällsservice, och Lars Högdahls utredning är
            som sagt ett väldigt bra underlag för det arbetet.
          </note>
          <note type="speaker">
            Anf. 54 PETER HULTQVIST (s):
          </note>
          <note>
            Fru talman! Det Mats Odell läste upp när det gällde Skatteverkets,
            Arbetsförmedlingens och Försäkringskassans inställning att det
            måste bygga på deras egen vilja och kraft till förändring och
            samarbete visar vad allt detta egentligen handlar om. Det är oerhört
            tunga och svåra strukturer. Jag förstår innebörden i det du läste
            upp, det vill säga att det krävs en viss tyngd och handlingskraft
            för att komma åt det hela.
          </note>
          <note>
            Det är därför jag tror att det krävs direktiv och kanske ytterst
            lagstiftning för att göra någonting åt det. Annars blir det nämligen
            ett resonemang som är mer kosmetiskt än praktiskt. Min fråga till
            dig kvarstår: Är du beredd att i ett senare skede, när de andra
            bitarna förmodligen kommer att visa sig vara uttömda, använda
            dig av direktiv- och lagstiftningsmöjligheten? Den frågan har
            du fortfarande tid att svara på.
          </note>
          <note>
            Lena Olsson, Börje Vestlund och jag vill understryka vikten av
            att det händer något. Man måste bryta sektorsgränser och driva
            fram gemensam myndighetsservice och lokala servicekontor som är
            bemannade och inte bara erbjuder kontakt via en tv-skärm. Det
            gör man som du nämnde i Älvdalen, som jag också har besökt personligen.
            Det är ett steg på vägen, men att återupprätta en statlig serviceorganisation
            innebär bemannade kontor och ett grundläggande åtagande med en
            viss representation av statlig service i varje kommun. Det är
            ett vidare åtagande än det som diskuteras i de exempel du tar
            upp.
          </note>
          <note>
            Vi vill att man gör de statliga myndigheterna till en serviceorganisation,
            motverkar negativ myndighetskultur, ger myndigheterna en nystart
            och vågar utöva det politiska ledarskap som krävs i form av både
            direktiv och lagstiftning för att bryta de järntrianglar som i
            dag präglar delar av Myndighetssverige.
          </note>
          <note type="speaker">
            Anf. 55 LENA OLSSON (v):
          </note>
          <note>
            Fru talman! Mats Odell kom till remissvaret från Försäkringskassan
            och Arbetsförmedlingen, som var väldigt kritiskt. Det förstår
            jag. De beter sig som om de skulle leva sina egna liv. Men jag
            ska ge dig ett tips, Mats Odell: Strunta i vad de säger och visa
            med hela handen hur de ska göra! Det kan du faktiskt göra, precis
            som Peter Hultqvist sade, genom regleringsbrev.
          </note>
          <note>
            Det är regeringen som har det yttersta ansvaret för att detta
            ska fungera. I ditt svar sade du: När jag har sagt det vill jag
            dock understryka att inriktningen från regeringens sida är helt
            klar: Alla medborgare ska ha en god tillgång till offentlig service.
            Då måste du ju styra dessa myndigheter. Så är det.
          </note>
          <note>
            Detta måste också beredas. Jag vet inte hur många gånger under
            den här mandatperioden vi har ställts inför förslag i propositioner
            och betänkanden som har varit urslarvigt beredda. Nu är det därför
            väldigt noga att detta ska beredas. Det här har vi dragit så många
            gånger nu. Sätt i gång och producera i stället!
          </note>
          <note>
            Nu har vi en sjukförsäkring som slänger ut 17 som står i princip
            utan. Är det bra berett när man sedan i efterhand kommer och vill
            göra justeringar? Det kan jag inte kalla det.
          </note>
          <note>
            Jag förstår inte varför det skulle vara så noga den här gången.
            Jag skulle i så fall vilja ha det lite tvärtom.
          </note>
          <note>
            Kommer det någon proposition i vår? Det har du inte svarat på,
            Mats. Kommer det något förslag? Nu har vi harvat det här flera
            gånger om. Nu är det dags för lagstiftning. Jag hoppas att du
            får remissinstanser som skriver det också.
          </note>
          <note type="speaker">
            Anf. 56 BÖRJE VESTLUND (s):
          </note>
          <note>
            Fru talman! Myndigheterna är naturligtvis sig själva närmast.
            Om de blir tillsagda exakt var de ska lägga sina serviceknutpunkter
            är det klart att de har synpunkter och inte vill att man ska lägga
            sig i det. Det skulle väl vilken myndighetschef som helst komma
            fram till. Det tycker jag inte är så alarmerande. Men just därför
            är det så viktigt att man får fram lagstiftning och direktiv och
            att det blir en tydlighet från regeringens sida. Annars blir det
            som det har varit med sjukförsäkringen, arbetslöshetsförsäkringen
            och annat som man efter ett tag har fått göra om på det ena eller
            andra sättet. Visa att detta går att göra på ett bra sätt!
          </note>
          <note>
            Både den här regeringen och tidigare regeringar har hänvisat
            till beredningen i all oändlighet utan att det har hänt något.
            Därför är det så viktigt att det händer något.
          </note>
          <note>
            Jag ska säga en annan sak också. Det är väl bra att man lägger
            en del uppgifter på lantbrevbärarna, men det är inte alltid de
            klarar att leva upp till servicekraven, och det har man ibland
            fäst stor betydelse vid. När jag satt i trafikutskottet med ansvar
            för just postfrågor fick jag ta del av just sådana synpunkter
            på lantbrevbäringen. Det var inte alltid det fungerade när man
            lade på lantbrevbärarna nya uppgifter. Det som är allra viktigast
            är att det inte bara ska innebära att man kan få information,
            utan man måste också kunna få praktisk hjälp.
          </note>
          <note>
            Låt mig ta ett exempel. En del klarar inte av att fylla i en
            blankett. Då måste de få hjälp med det. Just sådana handfasta
            saker måste man kunna få hjälp med.
          </note>
          <note>
            Jag tycker att det är viktigt att man fortsätter att arbeta fram
            den här lagstiftningen så snabbt som det bara är möjligt.
          </note>
          <note type="speaker">
            Anf. 57 Statsrådet MATS ODELL (kd):
          </note>
          <note>
            Fru talman! Ja, Börje Vestlund, jag tror att för den del som
            inte är ren myndighetsutövning utan där vi kan använda oss av
            lanthandlare, lantbrevbärare, den ideella sektorn, bygdegårdar
            och andra organisationer som vill delta i det här arbetet kommer
            det att handla om något slags servicevägledning. Där kommer man
            också att kunna få konkret hjälp med att fylla i blanketter. Men
            någon myndighetsutövning, där man fattar beslut om människors
            väl och ve, kommer inte att decentraliseras på det viset, utan
            det måste ske i strikt ordnade former där den personliga integriteten
            tas om hand. Huvuddelen av människors ärenden är av enklare karaktär,
            och de måste man kunna få hjälp med.
          </note>
          <note>
            Jag tycker att det här har varit en väldigt bra debatt som driver
            utvecklingen framåt. Jag kan också ge besked till Peter Hultqvist:
            Självklart ska vi använda regleringsbrev i de här frågorna. Det
            gör vi redan. Självklart ska vi ha lagstiftning. Vi har redan
            ändrat samtjänstlagen, även om Vänsterpartiet den gången var emot
            det. Nu tycks det motståndet ha lagt sig.
          </note>
          <note>
            Det pågår nu en gemensam beredning av detta i Regeringskansliet.
            Jag kan försäkra att jag kommer att ta täten i arbetet för att
            driva på en utveckling, en reform, med målet att det ska finnas
            grundläggande statlig service i varje kommun i enlighet med de
            intentioner som framkom i Lars Högdahls utredning.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.06 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            7 § Svar på interpellation 2009/10:44 om en gemensam myndighet
            för fiske- och vattenfrågor i Göteborg
          </note>
          <note type="speaker">
            Anf. 58 Miljöminister ANDREAS CARLGREN (c):
          </note>
          <note>
            Fru talman! Gunilla Carlsson i Hisings Backa har frågat jordbruksministern
            vad han avser att göra för att den nya myndigheten för havs- och
            vattenmiljöfrågor ska placeras i Göteborg. Arbetet inom regeringen
            är så fördelat att det är jag som ska svara på interpellationen.
          </note>
          <note>
            Den 6 oktober i år svarade jag på samma fråga, då ställd av Lars
            Tysklind. Mitt svar är fortfarande detsamma. Regeringen har beslutat
            att en särskild utredare ska lämna förslag till vilka verksamheter
            inom i första hand Naturvårdsverket, Fiskeriverket och de fem
            vattenmyndigheterna som ska ingå i den nya myndigheten. Utredaren
            ska lämna förslag till myndighetens verksamhet, ansvarsområden
            och regionala förankring, beskriva formerna för samordning och
            samverkan med andra myndigheter samt redovisa behovet av och föreslå
            nödvändiga författningsändringar. Uppdraget ska redovisas i februari
            2010. Det är nu för tidigt att ta ställning till lokaliseringen
            av dessa verksamheter.
          </note>
          <note>
            Då Gunilla Carlsson i Hisings Backa, som framställt interpellationen,
            anmält att hon var förhindrad att närvara vid sammanträdet medgav
            tredje vice talmannen att Jan-Olof Larsson i stället fick delta
            i överläggningen.
          </note>
          <note type="speaker">
            Anf. 59 JAN-OLOF LARSSON (s):
          </note>
          <note>
            Fru talman! Jag får tacka ministern för svaret. Gunilla Carlsson
            som har ställt interpellationen kan tyvärr inte delta i dag. Men
            hon ville ändå att frågan skulle diskuteras, eftersom arbetet
            med en ny havsmyndighet pågår för fullt och ska vara klart, som
            ministern sade, i början av februari.
          </note>
          <note>
            Fru talman! Vi socialdemokrater stöder tanken på en ökad samordning
            i förvaltningen av havs- och vattenmiljöerna. Initiativet till
            en ny myndighet är bra. Det har sitt ursprung i den socialdemokratiska
            oppositionen. Vi drev frågan långt innan regeringen lade fram
            havsmiljöpropositionen.
          </note>
          <note>
            Gunilla Carlssons interpellation riktar i första hand in sig
            på var den nya myndigheten ska placeras. Direktiven har lämnat
            frågan om lokalisering öppen. Men frågan om vad myndigheten ska
            innehålla är kanske den mest väsentliga.
          </note>
          <note>
            Att myndigheten bör lokaliseras där vi har de marina klustren,
            det vill säga i Göteborg, kan tyckas naturligt. I Göteborg finns
            bland annat Havsmiljöinstitutet som är en samverkan mellan Göteborgs,
            Stockholms och Umeå universitet samt Högskolan i Kalmar.
          </note>
          <note>
            I Göteborg finns också den myndighetsorganisation som fortsättningsvis
            ska svara för fiskeriförvaltning och kontroll. Dessutom finns
            där andra viktiga aktörer, såsom SMHI:s och SGU:s marina enheter
            samt Vattenmyndigheten för Västerhavet.
          </note>
          <note>
            Att lägga den nya myndigheten någon annanstans saknar all logik.
            Inte minst borde en havsmyndighet naturligtvis ligga vid havet.
          </note>
          <note>
            Jag kan i det sammanhanget konstatera att Västra Götaland är
            ett av Sveriges mest drabbade områden när det gäller den ekonomiska
            krisen. I enbart Göteborg har närmare 8 500 personer förlorat
            jobbet under det senaste året. Att förlägga den nya myndigheten
            till Göteborg skulle alltså inte bara vara det mest logiska ur
            havsmiljösynpunkt utan även vara en utmärkt arbetsmarknadspolitisk
            åtgärd.
          </note>
          <note>
            Fru talman! Vad ska då den nya myndigheten göra? Den ska vara
            en övergripande myndighet; det är helt riktigt. Men jag ser en
            stor fara i att fiskeförvaltningen hamnar utanför myndigheten,
            såsom anges i det nya utredningsdirektivet. Det vore att gå tvärt
            emot internationell utveckling under senare år att skilja fisket
            från havsmiljön. Så kan vi inte göra.
          </note>
          <note>
            Fisk är en av det maritima ekosystemets viktigare komponenter.
            Om vi drastiskt förändrar beståndet av fisk får det stora och
            katastrofala effekter på havens liv och miljö.
          </note>
          <note>
            Ett av riksdagens miljömål är att hålla haven i balans och bevara
            deras ekosystem på ett långsiktigt hållbart sätt. För detta krävs
            en samlad organisation där alla aspekter på det marina livet tillgodoses.
          </note>
          <note>
            Det vore sålunda ganska dumt att lyfta ut förvaltningen av fisken
            och möjligheten att styra uttaget av fisk ur en ny myndighet om
            havs- och vattenfrågor. Detta betonar också EU-kommissionen i
            sitt marina ramdirektiv som omfattar både miljö och fisk.
          </note>
          <note>
            Naturligtvis har miljöministern och jordbruksministern diskuterat
            både lokaliseringen av förvaltningen och förvaltningen av fiskeresurser.
            Det vore intressant att få höra mer om ert resonemang.
          </note>
          <note type="speaker">
            Anf. 60 Miljöminister ANDREAS CARLGREN (c):
          </note>
          <note>
            Fru talman! Jag tycker att det är bra att vi är överens om att
            det är viktigt att inrätta en havs- och vattenmiljömyndighet.
            Dessutom är det sant att det finns många viktiga verksamheter
            för havsmiljön i Göteborg. Jag tog själv också initiativet till
            förslaget när det gäller Havsmiljöinstitutet och placeringen i
            Göteborg.
          </note>
          <note>
            Jag tycker också att Jan-Olof Larsson redovisar flera andra goda
            skäl som talar för Göteborg. Nu finns det även mycket goda skäl
            som talar för andra platser i landet.
          </note>
          <note>
            Jag konstaterar att den riksdagsledamot inte är född som inte
            slåss för det egna länet, men jag är å andra sidan minister för
            hela Sverige, och jag ska nu invänta utredningens förslag. Regeringen
            kommer att lägga fram ett förslag om var placeringen ska vara.
            Därför låter jag mig inte lockas med i att ha förhandsuppfattningar.
          </note>
          <note>
            När det gäller frågan om vad myndigheten ska göra framgår det
            av propositionen och av direktiven vad huvuduppgifterna är. Den
            exakta gränsdragningen ska nu föreslås av utredningen. Också där
            tänker jag invänta utredningens förslag. Jag får väl ändå påpeka
            att interpellationen inte handlar om den frågan utan om just lokaliseringen.
          </note>
          <note type="speaker">
            Anf. 61 JAN-OLOF LARSSON (s):
          </note>
          <note>
            Fru talman! Ja, interpellationen handlar om havsmyndigheten,
            och där är placeringen en del och innehållet en del. Jag tycker
            att placeringen är viktig och den är ganska naturlig. Men innehållet
            är oerhört viktigt om vi ska klara av de problem vi står inför.
          </note>
          <note>
            I direktiven till utredningen slår regeringen fast att en grundläggande
            utgångspunkt i förvaltningen är att ett sammanhållet vattenarbete
            och en samlad förvaltning av vattenmiljöerna inklusive nyttjandet
            av dessa ska baseras på ekosystemansatsen.
          </note>
          <note>
            Detta tycker jag är en utmärkt ansats. Men när det gäller förvaltningen
            av en av ekosystemets viktigaste komponenter, fiskbestånden, vacklar
            regeringen och logiken faller.
          </note>
          <note>
            Utredaren ska ta ställning till hur avgränsningen ska ske till
            arbete med fiskeriförvaltningen, fiskerikontrollens genomförande,
            vattenbrukets utveckling och fiskeprogrammets genomförande.
          </note>
          <note>
            Med andra ord ger regeringen redan i direktivet order om att
            förvaltningen av fisk, möjligheten att styra uttaget av fisk,
            inte ska ligga hos den nya myndigheten.
          </note>
          <note>
            Det är häpnadsväckande att regeringen på detta sätt vill gå stick
            i stäv mot utvecklingen i övriga Europa. Genom EU-kommissionen,
            som sagt, slår man nu samman förvaltningen av fisk och förvaltningen
            av övrig marin miljö, och det nya ramdirektivet från EU omfattar
            både miljö och fisk.
          </note>
          <note>
            Det är nödvändigt att regeringen tänker om. Ansvaret för kunskapsunderlag
            och för förhandlingar om fångstkvoten måste läggas inom den nya
            myndigheten, så även fiskeregleringar av arter som inte har några
            fångstkvoter.
          </note>
          <note>
            Det är ekosystemet som producerar fisken. Kunskapen om hur ekosystemen
            fungerar kommer att ligga hos den nya myndigheten. Därför är det
            självklart att det nationella ansvaret för fiskbeståndens förvaltning
            också ska ligga inom denna myndighet.
          </note>
          <note>
            Nu har regeringen möjlighet att drastiskt förbättra förutsättningarna
            för en framgångsrik förvaltning av havs- och vattenresurserna.
            Lägg prestigen åt sidan! Prioritera den framtida havs- och vattenmiljön!
          </note>
          <note type="speaker">
            Anf. 62 Miljöminister ANDREAS CARLGREN (c):
          </note>
          <note>
            Fru talman! Jag ska ändå vara envis, Jan-Olof Larsson, och läsa
            upp vad frågan handlade om. Frågan var: Vad avser ministern att
            göra för att den nya myndigheten ska placeras i Göteborg?
          </note>
          <note>
            Det var en exakt fråga. Och jag har nu svarat att det inte är
            min uppgift att just nu göra någonting, utan jag ska invänta utredningens
            förslag.
          </note>
          <note>
            Jag har hört att det finns goda skäl som talar för Göteborg.
            Jag tycker att det finns goda skäl som talar för Göteborg. Men
            det finns också goda skäl som talar för andra orter i landet det
            utgår jag från och nu tänker jag inte lockas in i att svara på
            den fråga interpellationen gällde.
          </note>
          <note>
            Jag förstår mycket väl att Jan-Olof Larsson breddar diskussionen,
            för det är en viktig fråga. Det är naturligtvis en än viktigare
            fråga vad myndigheten ska göra och hur uppgifternas avgränsas.
            Jag välkomnar att vi är överens om huvudinnehållet i vad myndigheten
            ska göra och att vi gemensamt vill göra ekosystemansatsen till
            den viktiga.
          </note>
          <note>
            Sedan kan jag inom parentes konstatera att Sverige har mycket
            viktiga uppgifter, inte minst på förhandlingsområdet, när det
            gäller EU och den gemensamma fiskeripolitiken. Det avgör att det
            behövs en kapacitet, en kompetens och en myndighetsresurs för
            att driva de förhandlingarna. Där krävs just den gränsdragning
            som regeringen har förväntat sig av utredaren. Vi kommer att avvakta
            de förslagen tills vi gör vårt ställningstagande.
          </note>
          <note>
            Jag är inte alls säker på att när vi väl lägger det förslaget
            Jan-Olof Larsson kommer att vara missnöjd. Men låt oss vänta och
            se tills utredningens förslag kommer.
          </note>
          <note type="speaker">
            Anf. 63 JAN-OLOF LARSSON (s):
          </note>
          <note>
            Fru talman! Jag dristar mig ändå till att belysa båda sakfrågorna
            som jag tycker är viktiga. Att den nya havsmyndigheten borde placeras
            i Göteborg och i Västra Götalandsregionen är svårt att frångå
            även för den här regeringen. Att vår näst största stad och landets
            största industriregion inte ska ha en enda statlig myndighet blir
            nog svårt att acceptera för väljarna. Valet närmar sig med stormsteg,
            som tur är.
          </note>
          <note>
            När det gäller ansvaret för myndigheten kan jag konstatera att
            två centerpartistiska statsråd dömer ut EU:s nya strategi. Varken
            jordbruksministern eller miljöministern är ense med EU om strategin.
          </note>
          <note>
            De dömer ut den samlade expertis som förespråkar att den nya
            myndigheten även ska förvalta fiskeresurser. De dömer ut insynsrådet
            och Fiskeriverket som även de förespråkar samma sak, och de dömer
            ut dem som arbetar inom Fiskeriverket. Alla vill ha den här havsmiljöförvaltningen
            i en samlad myndighet, där helheten ingår, där kompetensen finns
            och där kapaciteten finns.
          </note>
          <note>
            Vad är det då för kunskap som de båda statsråden har som vi övriga
            inte känner till? Det hade varit intressant att få reda på det,
            för den här frågan bollas inte tillbaka till riksdagen. Det är
            regeringen som bestämmer i slutändan. Det är inte en riksdagsfråga.
            Därför är det viktigt att ta upp frågan i den här kammaren.
          </note>
          <note>
            Jag hoppas att Andreas Carlgren lägger prestigen åt sidan och
            låter oss skapa en bra myndighet för havsmiljön som kan möta framtiden
            på ett bra sätt. Då måste fiskeriförvaltningen ingå i den.
          </note>
          <note>
            Nu har vi chansen att göra det. Låt det inte gå oss ur händerna!
          </note>
          <note type="speaker">
            Anf. 64 Miljöminister ANDREAS CARLGREN (c):
          </note>
          <note>
            Fru talman! Jag hoppas fortfarande att det som interpellationen
            gällde, det vill säga lokaliseringen av myndigheten, ska avgöras
            av mer än valhänsyn. Jag tror också att Jan-Olof Larsson tycker
            det, men det lät inte riktigt så på slutet.
          </note>
          <note>
            Under alla förhållanden kommer naturligtvis både myndighetens
            uppgifter och regeringens politik när det gäller havsmiljön att
            styras av inriktningen att det ska vara ekosystemansatsen, helheten
            för ekosystemet, som är avgörande. Den ska ligga helt i linje
            med det vi själva har arbetat så hårt för att åstadkomma inom
            EU.
          </note>
          <note>
            Men nu var det inte det som interpellationen handlade om. Jag
            välkomnar nya debatter om den frågan.
          </note>
          <note>
            När regeringen väl kommer att lägga sitt förslag till följd av
            utredningsförslaget kan jag lova att det inte kommer att vara
            prestigeskäl utan sakskäl som avgör. Förslaget ska ha inriktningen
            att skapa en gemensam förvaltning av ekosystemet. Det är det regeringens
            havsmiljöpolitik bygger på.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2009/10:123 om nationell skoterpolitik
          </note>
          <note type="speaker">
            Anf. 65 Miljöminister ANDREAS CARLGREN (c):
          </note>
          <note>
            Fru talman! Gunnar Sandberg har frågat mig när jag avser att
            till riksdagen lämna ett förslag om nationell skoterpolitik eller
            på vilket annat sätt jag avser att lösa dessa frågor.
          </note>
          <note>
            Inledningsvis vill jag säga att det pågår ett intensivt arbete
            inom ramen för Nationella Snöskoterrådet. Medlemmar i rådet är
            representanter från Vägverket, Naturvårdsverket, Rikspolisstyrelsen,
            Länsstyrelsen i Norrbotten som representerar Sveriges länsstyrelser,
            Kommunförbundet Norrbotten som representerar Sveriges kommuner,
            Sametinget, Sveriges Snöskoterägares Riksorganisation, Sveriges
            snöskoteråkares centralorganisation och Lantbrukarnas Riksförbund.
          </note>
          <note>
            Varje år tas en handlingsplan fram. I augusti i år antog rådet
            handlingsplanen för 2009. Den består av fem delar, nämligen information,
            tillsyn, regler för fordon och trafik, miljö och trafiksäkerhet
            samt skoterleder och infrastruktur. Informationsavsnittet består
            av länsanpassad information om säkerhet på skoter, regleringsområden
            med mera. Tanken är även att ett nyhetsbrev ska ges ut tre till
            fyra gånger per år.
          </note>
          <note>
            Rådet tar också fram specialinriktad information om avregistrering
            av snöskotrar och hur man skrotar sin skoter, Renar och snöskotertrafik
            och Skoterkörning på åker- och skogsmark. En film ska produceras
            om körning i fjällområden, bland annat om lavinrisker.
          </note>
          <note>
            När det gäller tillsyn, bevakning och övervakning undersöker
            Snöskoterrådet vilka befogenheter naturbevakare och civila fjällräddare
            har i dag och om deras befogenheter kan utökas. Rådet arbetar
            även med ett förslag till ledvärdar och inventerar vilka modeller
            för dessa som finns i dag bland annat i Sverige, USA, Kanada och
            Finland. Målet är som jag förstår att formulera en modell som
            passar de svenska förhållandena.
          </note>
          <note>
            Polismyndigheten som ingår i Nationella Snöskoterrådet undersöker
            för närvarande möjligheten att förenkla rapporteringen av brott
            i samband med snöskoterkörning så att rapporteringen blir möjlig
            att göra direkt på plats. Ett förslag till nya rutiner kommer
            att tas fram och vara färdigt den 31 december 2009.
          </note>
          <note>
            När det gäller de nya reglerna om förarbevis har Snöskoterrådet
            även arbetat med att ta fram ett förslag till ett gemensamt provmaterial
            för examinationen. Rådet har som avsikt att i samarbete med Fjällsäkerhetsrådet
            ta fram ett diplomeringssystem för uthyrare som har utbildat sig
            i Fjällsäkerhetskommitténs regi.
          </note>
          <note>
            Jag kan konstatera att Snöskoterrådet även arbetar med miljö
            och trafiksäkerhet och har haft ett fältförsök med alkolås på
            terrängskotrar. En slutrapport kommer att skrivas efter säsongen.
            Rådet planerar vidare för ett EU-finansierat treårigt projekt
            med syfte att bygga om eller konvertera snöskotrar till biomedelsdrift
            och att sprida information om snöskoter och biodrivmedel. Vid
            behov kan Snöskoterrådet även komma med förslag om hjälmtvång
            vid snöskoterkörning.
          </note>
          <note>
            Av avsnittet om skoterleder och infrastruktur framgår bland annat
            att rådet avser att göra en sammanställning av i Sverige befintliga
            finansieringsmodeller för byggande och drift av skoterleder. Vidare
            ska rådet ta fram ett förslag till en gemensam standard för olika
            typer av skoterleder och hur de ska märkas eller bör märkas. Naturvårdsverket
            som ingår i rådet har enligt handlingsplan huvudansvaret för dessa
            åtgärder. Redovisningen av dessa är avsedd att ske den 31 december
            2009.
          </note>
          <note>
            Jag kommer därefter att informera mig om de förslag som Nationella
            Snöskoterrådet tar fram och kan göra en bedömning av behovet för
            regeringen att vidta ytterligare åtgärder.
          </note>
          <note type="speaker">
            Anf. 66 GUNNAR SANDBERG (s):
          </note>
          <note>
            Fru talman! Jag får tacka ministern för svaret. Jag vet att det
            pågår ett intensivt arbete inom ramen för Nationella Snöskoterrådet.
            Rådet och många andra lokala eldsjälar gör ett fantastiskt arbete
            för att få en lösning på alla problem som finns kring skoteråkningen.
            Det mesta sker i ideellt arbete.
          </note>
          <note>
            Frågan om en nationell skoterpolitik har diskuterats i riksdagen
            vid ett flertal tillfällen, senast i vintras. Det finns många
            frågor kring skoteråkning eller trafikpolitik för skoteråkning
            som är olösta.
          </note>
          <note>
            Den viktigaste och hetaste frågan är finansiering och ansvar
            för skoterleder samt markanvändningen. Den 18 och 19 mars 2010
            anordnas ett nationellt skoterforum i Luleå, där huvudtemat är
            just ledfinansiering. Jag hoppas att ministern bokar in detta
            datum i almanackan.
          </note>
          <note>
            Jag kontaktade vår turistchef i Jämtlands län för att få hans
            bild av betydelsen av skoteråkningen i mitt län. Han skickade
            mig lite minnesanteckningar från ett möte som de hade hösten 2008
            där de diskuterade skoterproblematiken i Jämtlands län med berörda
            organisationer och kommuner.
          </note>
          <note>
            Turistchefen skickade också ett program för en utredning om det
            man kallar transitled genom den svenska fjällkedjan. Programmet
            har upprättats på uppdrag av Länsstyrelsen i Jämtlands län den
            25 mars 2009. Bakgrunden till programmet är det vi nämnt i tidigare
            debatter, och jag tänkte ge ministern ett exemplar av programmet
            och även ett annat arbetsmaterial som handlar om transitleder.
          </note>
          <note>
            Snöskoterturismen har en stor potential och kan därmed bidra
            till tillväxt och sysselsättning. Snöskoterturismen beräknas omsätta
            en dryg miljard per år i mitt län. Det sägs att den omsätter ungefär
            5 miljarder totalt i Sverige per år.
          </note>
          <note>
            Men en ökad skoterturism skapar också konflikter med andra aktiviteter.
            Därför inför man skoterregleringsområden med betalleder. Ju fler
            områden som införs med betalsystem desto svårare blir det att
            få en överblick över var man måste betala. Krångliga system eller
            avsaknad av attraktiva ledsystem med möjlighet till samordnad
            långtursåkning kan leda till ett oönskat bortfall inom skoterturismen.
          </note>
          <note>
            Därför behöver ett samlat helhetsgrepp tas som belyser problemen
            och pekar på möjliga hållbara lösningar. Kommer vi fram till sådana
            lösningar skapas förutsättningar för en transitled eller färdled
            från Dalarna upp till Västerbotten.
          </note>
          <note>
            De slutsatser och lösningar som presenteras i utredningen Program
            för utredning om skoterled (transitled) genom Jämtlands län skulle
            kunna användas även för genomförande av övriga ledsystem i mitt
            län och förmodligen även i andra län.
          </note>
          <note>
            Jag ska nämna några av de problem som dykt upp under utredningens
            gång som kanske ministern kan ge sin syn på utan att hänvisa till
            Nationella Snöskoterrådet. Jag vill höra ministerns egna funderingar.
          </note>
          <note>
            Hur finansieras utbyggnad och drift av transitled och andra leder?
            Vem ska vara huvudman för en transitled eller huvudled? Hur utformas
            ett betalsystem som omfattar flera lokala områden? Hur säkerställer
            man genomförandet om enskilda markägare vägrar upplåta mark eller
            teckna arrendeavtal? Vilka ändringar eller kompletteringar behövs
            i det nationella regelsystemet för att kunna genomföra en utbyggnad
            av dels transitled, dels övrigt lokalt ledsystem, till exempel
            avseende övervakning och ledavgifter?
          </note>
          <note type="speaker">
            Anf. 67 LEIF PETTERSSON (s):
          </note>
          <note>
            Fru talman! Så diskuterar vi snöskoterpolitik igen. Den här gången
            tänker jag fastna på frågan som Gunnar Sandberg också tog upp
            en del om, nämligen finansiering av snöskoterleder.
          </note>
          <note>
            Det är en av de viktigaste frågorna just nu. På snöskoterriksdagen
            som Snofed höll i Luleå i november var det den fråga som berörde,
            upprörde, kort sagt diskuterades mest av allt. Det är också anledningen
            till att Snöskoterrådet har just finansiering av leder som tema
            för snöskoterforum nästa år.
          </note>
          <note>
            Före valet gick Snofed, den största av snöskoterorganisationerna
            för skoterägare, ut med en enkät till alla partier. Alla partier
            sade sig vara villiga att driva de här frågorna fram till en lösning.
            Även Centerpartiet sade faktiskt att den här frågan är så pass
            viktig att man kommer att göra vad man kan i riksdagen för att
            hitta en lösning på just finansieringen av snöskoterlederna.
          </note>
          <note>
            Jag vill också säga att förhållandena i Sverige är väldigt olika
            mellan olika län. I Norrbotten har vi inga betalleder som man
            har i Jämtland och Härjedalen och kanske längre söderut. Det beror
            på att vi har mycket större markägare. Staten äger mycket av marken
            i Norrbotten genom Sveaskog och andra skogsbolag. I Jämtland har
            man i stället mycket privata skogsägare med ganska smala snuttar,
            och det ställer till stora problem för det här.
          </note>
          <note>
            Icke desto mindre tror jag att man måste ha ett system där man
            finansierar snöskoterlederna på nationell basis via någon form
            av avgift från snöskoterägarna. Det är snöskoterägarna själva
            som måste vara med och betala detta. Det är i alla fall min uppfattning,
            och jag tror också att snöskoterägarna ställer upp på det.
          </note>
          <note>
            Nationella Snöskoterrådet är bra, och det är bra att ministern
            hänvisar till det i sitt svar till Gunnar Sandberg. Men kom ihåg
            en sak: Det är ingen myndighet. Snöskoterrådet är närmast en frivillig
            sammanslutning mellan myndigheter och organisationer och så vidare.
            De har att rätta sig efter de regler som finns. Regeringen kan
            lägga fram förslag på ändringar av reglerna, exempelvis när det
            gäller finansiering av lederna.
          </note>
          <note>
            Jag menar att regeringen nu måste ta sitt ansvar och komma fram
            med en långsiktig, hållbar och bärkraftig politik på det här området.
            Ett nationellt ledsystem behövs. Gunnar Sandberg stannar vid Västerbottens
            gräns. Jag vill stanna någonstans uppe vid Karesuando och nere
            i Särna eller Sälen i Dalarna. Att få ett system som håller ihop
            hela den vägen vore en dröm. Tänk att under en veckas skotersemester
            kunna färdas ända från Karesuando till de södra delarna av Sverige!
          </note>
          <note>
            Det finns också andra exempel på sådant som måste regleras av
            staten. Då tänker jag på körning med snöskoter i tätort, fram
            till led. Det är ett stort problem i dag. De kommuner som tidigare
            har kunnat reglera det här via frivilliga överenskommelser har
            fått backning på det när det har överklagats. Även här måste regeringen
            komma med klarlägganden.
          </note>
          <note type="speaker">
            Anf. 68 PER SVEDBERG (s):
          </note>
          <note>
            Fru talman! Jag kände mig manad att hoppa in i den här diskussionen
            och debatten. Jag har en känsla av att kunskapen behövs. Om man
            löser finansieringen av ledsystem kommer man till rätta med en
            mängd andra problem.
          </note>
          <note>
            Jag är hälsing. Vi har inte så mycket fjäll och inte så mycket
            snö heller. Det innebär att skoteråkningen oftast blir på frost,
            om man ska vara riktigt ärlig. Det här skapar i sig massor av
            problem. Någon lokal skoterklubb existerar inte, men det finns
            ett stort antal snöskotrar i den by där jag bor, och de kör mest
            överallt.
          </note>
          <note>
            Någonstans här finns ändå en del vuxna människor som tycker att
            vi kanske måste organisera det här och hitta modeller för att
            kunna ha ett ledsystem som gör att vi inte får en massa busåkning.
            Om regeringen skulle kunna anslå tonen för hur finansieringen
            av ledsystem kommer att gå till och visa en vilja att faktiskt
            bidra till att de här ledsystemen kan få anläggas, kanske hitta
            smidiga vägar för att få anlägga leder och så vidare, då skulle
            man kanske komma runt en del av busåkningen.
          </note>
          <note>
            En annan del som ministern nämner i svaret är det här med skrotning
            och skrotningspremie. Nu har branschen själv, alltså snöskoterproducenterna,
            gått in och gjort ett eget skrotningssystem. Det är ju bra, fast
            jag tror att det skulle kunna öka miljömedvetenheten betydligt
            mer om regeringen även här slog an tonen när det gäller att förnya
            fordonsparken. Även vi som tycker att snöskotrar är jättebra vet
            ju att gamla snöskotrar faktiskt förorenar rätt mycket, medan
            nya har blivit otroligt miljöanpassade.
          </note>
          <note>
            Det var ett litet medskick och några reaktioner på de inlägg
            vi haft.
          </note>
          <note type="speaker">
            Anf. 69 Miljöminister ANDREAS CARLGREN (c):
          </note>
          <note>
            Fru talman! Låt mig börja med att säga att jag är den förste
            att hålla med om att snöskotertrafiken är ett viktigt transportmedel
            i stora delar av landet, inte minst i de glesbygder som är snörika.
            Det är självfallet också viktigt att steg för steg utveckla bra
            lösningar för snöskotertrafiken, precis som för annan trafik.
          </note>
          <note>
            Däremot tycker jag att det riktiga sättet att utveckla det här
            är att bygga upp detta arbete steg för steg och se till att det
            är praktiskt och jordnära och bygger på de erfarenheter som vartefter
            görs. Det är precis så vi nu arbetar.
          </note>
          <note>
            Jag tycker att det är en mycket viktig idé att arbetet ska växa
            fram underifrån just med alla dem som själva är berörda. Om vi
            nu ser på dem som gör Snöskoterrådets arbete är arbetet inte ett
            dugg mindre värt därför att det inte är jag som sitter i spetsen
            för det. Tvärtom är det kanske mycket viktigare och mycket mer
            värt att det utförs av dem som är berörda. Och säg inte annat
            än att också staten är med! Där finns både Vägverket, Naturvårdsverket
            och Rikspolisstyrelsen. Där finns Länsstyrelsen i Norrbottens
            län, som representerar Sveriges länsstyrelser. Där är också den
            kommunala sidan med genom Kommunförbundet Norrbotten som representerar
            Sveriges kommuner. Där finns också Sametinget, Sveriges Snöskoterägares
            Riksorganisation, det vill säga snöskoterägarna själva, Sveriges
            snöskoteråkares centralorganisation och Lantbrukarnas Riksförbund
            för att företräda mycket av landsbygdens intressen.
          </note>
          <note>
            Jag tycker att detta är ett utmärkt exempel på hur de som själva
            är berörda i samverkan med olika myndigheter i staden kan ta fram
            de praktiska förutsättningarna. Det gäller på miljöområdet, där
            nu viktiga informationsmedel tas fram och regelverk utvecklas
            i samarbete med de berörda myndigheterna. Det gäller dessutom
            tillsyn, bevakning och övervakning. I stället för att staten bara
            ingriper med sin långa arm och sin mäktiga hand uppifrån är de
            berörda med och utvecklar själva hur tillsynen, bevakningen och
            övervakningen ska kunna göras på ett bra sätt. I takt med att
            också initiativ behövs från regeringens sida när det gäller de
            delarna är jag beredd att ta ställning till det.
          </note>
          <note>
            När det gäller frågan om snöskoterlederna tycker jag att det
            finns olika aspekter. En är att se till att skydda natur och att
            se till att skoterintressen kan samsas med naturvårdsintressen,
            miljöintressen eller andra intressen som kommer i konflikt med
            viktig skotertrafik. Där är jag nu mycket nöjd med det arbete
            som Snöskoterrådet gör för att se och klarlägga om det finns intressekonflikter
            och om det behövs olika initiativ. Som jag har sagt hela tiden
            är jag också där beredd att nära följa arbetet och ta initiativ
            om det visar sig att regeringens initiativ behövs. Men jag vill
            inte lägga mig i där regeringens pekfinger eller insatser inte
            behövs.
          </note>
          <note>
            Sedan gäller det frågan om finansiering av snöskoterleder. Tanken
            var att de inte minst skulle kunna vara en viktig del av turismen.
            Jag tycker att turism i grunden är något som ska finansieras genom
            turismen själv. Däremot kan det behövas samhälleliga regelverk
            och samhälleligt samarbete för att se till att det blir bra lösningar.
            Där är jag också beredd att medverka om det behövs, och där kommer
            jag också att följa arbetet för att se till att vi medverkar till
            de rätta lösningar och de rätta förutsättningar som behöver skapas.
          </note>
          <note type="speaker">
            Anf. 70 GUNNAR SANDBERG (s):
          </note>
          <note>
            Fru talman! Det är bra att höra att ministern i alla fall är
            intresserad av frågorna. Vi har ju varit lite oroliga för att
            det kanske inte riktigt har varit så.
          </note>
          <note>
            Det finns uppbyggda system i dag. Frågorna har varit aktuella
            i flera år, men ingenting har hänt. Man har därför varit tvungen
            att hitta en del akuta lösningar, som kanske inte alltid är riktigt
            bra.
          </note>
          <note>
            Det mest angelägna och sannolikt svåraste problemet i arbetet
            med att åstadkomma en långsiktigt hållbar infrastruktur för snöskotertrafiken
            är just finansieringen, som vi har tagit upp under debatten i
            dag. Det handlar då om det regionala och det nationella lednätet.
            Behovet har funnits länge, och det har inte saknats förslag. Det
            har varit allt från obligatorisk årlig avgift för innehav av snöskoter
            till att det tas ut någon form av allmän avgift från skoteråkare.
            En form av skatt har inte bedömts vara möjlig. Vi interpellanter
            här i dag har föreslagit en avgift när man köper en ny skoter
            som går till utsedd huvudman.
          </note>
          <note>
            Jag med flera undrar om det är lämpligast att införa en allmän
            nationell ledavgift för skoteråkarna. Hur fördelas de medel avgiften
            inbringar över landet? Vilka krav ska ställas på mottagaren? Ska
            medlen gå till enbart regionala, nationella eller lokala lednät?
            Hur samordnas betalning och fördelning av avgifter? Hur säkerställs
            anläggande och drift av ledsträckor genom områden som saknar underlag
            för kommersiellt uppbyggda betalledsområden? Har huvudmannaskapet
            för ledsystem betydelse för upplåtelsefrågor och långsiktighet?
            Blir det någon skillnad om det är offentligt, privat, i bolagsform
            eller med föreningsägd huvudman?
          </note>
          <note>
            Ministern ser själv; frågorna är många. Den utredning som jag
            refererar till under debatten visar att det vore lämpligast med
            en allmän nationell avgift. Men då behövs ändringar och tillägg
            i regelsystemet som måste beslutas om på nationell nivå. Vad anser
            ministern om en allmän nationell avgift?
          </note>
          <note type="speaker">
            Anf. 71 LEIF PETTERSSON (s):
          </note>
          <note>
            Fru talman! Visst är det bra att detta kommer underifrån. Det
            är bra att snöskoterägarna har organiserat sig och är engagerade
            i de här frågorna. Snöskoterrådet gör ett jättebra jobb; det är
            jag den förste att understryka. Jag har fört många diskussioner
            med den person som är ansvarig för detta arbete. Han är dessutom
            en väldigt bra person.
          </note>
          <note>
            Men regler behövs likt förbenat på nationell nivå. Det behövs
            någonting som vi har att hålla oss till när det gäller ledsystemet,
            för att ta ett exempel. Snöskoterrådet kan inte ge svaren. Snöskoterrådet
            kan bara verkställa den politik som är beslutad. De kan visserligen
            väcka frågor, men sedan står de där och kommer inte längre än
            så.
          </note>
          <note>
            Ett exempel är körning i tätort. Snöskoterrådet har diskuterat
            frågan, men har egentligen inte kommit fram till någonting. Vissa
            kommuner Kiruna, Boden, Älvsbyn och några till införde rätten
            att köra till led. Sedan överklagades det av någon privatperson,
            och eftersom regelverket ser ut som det gör var den körningen
            helt enkelt borta sedan.
          </note>
          <note>
            Jag tror att vi måste fundera lite grann på vad som gagnar trafiken
            som helhet. Jag tror inte att det gagnar trafiken som helhet och
            jag tror inte att vi kan få det hela att fungera om trafiken måste
            ske med bil eller på annat sätt ut till leden. Man måste hitta
            en bättre tingens ordning på detta område.
          </note>
          <note type="speaker">
            Anf. 72 PER SVEDBERG (s):
          </note>
          <note>
            Fru talman! Det gläder mig att ministern är påläst och faktiskt
            har en del handlingar som man kan gå in och kontrollera i. Det
            är jättebra!
          </note>
          <note>
            Men jag blir lite besviken när ministern underskattar sin egen
            och regeringens roll i sammanhanget. Jag tror nämligen att det
            skulle betyda mycket om ministern skulle säga så här: Nu sätter
            vi ned foten, för vi vill få en tingens ordning som är till gagn
            för hela norra Sverige.
          </note>
          <note>
            Ministern säger att branschen och turistnäringen skulle kunna
            bära det här själv. Det är sant. Men samtidigt skulle man kunna
            vända på det och säga att detta kanske kan göras genom en liten
            satsning på branschen för att utveckla skoterturismen. Det vore
            nog inte så dumt. Det satsas ju i andra branscher lite här och
            där för att stimulera utvecklingen. Det skulle man kunna göra
            i det här fallet också.
          </note>
          <note>
            Ett litet medskick till ministern är: Huka inte så mycket! Var
            med och ta för dig lite grann! Vi skoteråkare behöver få känna
            ett visst stöd för att få de här sakerna på plats.
          </note>
          <note type="speaker">
            Anf. 73 Miljöminister ANDREAS CARLGREN (c):
          </note>
          <note>
            Fru talman! Vi är överens om att frågorna är viktiga. Vi är också
            överens om att det är viktigt att följa frågorna med intresse
            och se till att ta de initiativ som behövs. Så långt tycker jag
            inte att det råder några olika uppfattningar mellan oss.
          </note>
          <note>
            Låt oss också vara helt klara över att regler finns, att myndigheterna
            är med och gör sitt arbete. Om ytterligare initiativ behövs är
            jag beredd att ta dem.
          </note>
          <note>
            Jag vill däremot vara tydlig med att man ibland gör bäst nytta
            genom att inte lägga sin näsa i blöt där näsan inte behövs. Det
            är inte så att jag gör bäst nytta genom att styra och ställa uppifrån.
            Underifråninitiativen ska få det utrymme och den kraft de kan
            ge. Jag tror att vi i grunden inte heller är oense om det.
          </note>
          <note>
            Sedan var det frågan om finansiering och förutsättningarna för
            snöskoterleder. Snöskoterrådet gör faktiskt ett viktigt arbete.
            De gör en sammanställning av Sveriges olika befintliga finansieringsmodeller
            för byggande och drift av skoterleder. De kommer också att ta
            fram förslag till gemensam standard för olika typer av skoterleder.
            Naturvårdsverket, som ingår i rådet, har enligt handlingsplanen
            ett eget huvudansvar för åtgärderna. Där finns redan en del där
            jag inte ska ta över och säga vad jag vill göra.
          </note>
          <note>
            Jag har en mycket bestämd principiell uppfattning att regeringen
            inte ska lova bort skattebetalarnas pengar i olika branscher.
            Det har gjorts för ofta i gammal tid, men det är inte lösningen
            för framtiden. Skulle vi öppna för att staten utan vidare ska
            göra stora satsningar på turistområdet kan det få underliga följder.
            Jag är övertygad om att ni skulle bli upprörda om jag skulle föreslå
            att staten ska finansiera turistbåtsverksamheten i Stockholmsområdet.
            Principiellt sett är det samma sak om staten tar över finansieringen
            av skoterleder för turiständamål.
          </note>
          <note>
            Det kan mycket väl behövas regelverk. Det kan mycket väl behövas
            regelverk för att klara ut konflikter med andra intressen. Det
            kan i framtiden mycket väl behövas gemensamma finansieringslösningar
            för sådant som är åtgärder som staten ska genomföra. Då är jag
            också beredd att ta ställning till dem.
          </note>
          <note>
            Jag tycker inte att vi är där i dag. Jag vill vara noga med att
            det arbete som har satts i gång också ska slutföras. Jag är hela
            tiden öppen för att ta de ytterligare steg som kommer att behövas
            från min och regeringens sida eller från något annat statligt
            håll.
          </note>
          <note>
            Det här är frågor som kan lösas på ett klokt och förnuftigt sätt.
            Vi ska fortsätta ett arbete för att steg för steg utveckla insatserna
            och se till att vi arbetar praktiskt och jordnära och slå vakt
            om de initiativ som tas underifrån.
          </note>
          <note type="speaker">
            Anf. 74 GUNNAR SANDBERG (s):
          </note>
          <note>
            Fru talman! Det är alldeles riktigt, ministern, att du inte ska
            lägga dig i där man inte behöver dig. Jag tror att du är medveten
            om på vilka områden du måste komma in. Jag tror att skoteråkningen
            i Jämtland och andra delar av Sverige kommer att fungera även
            i vinter, nästa vinter och flera vintrar framöver. Men om vi ska
            få en rättvis skoterpolitik, som önskan är hos många, bör du nog
            kliva in snart.
          </note>
          <note>
            Ministern har hört förslagen tidigare och under debatten i dag
            om hur ersättningen till dem som sköter och preparerar lederna
            ska lösas. Många leder som har varit bra tidigare börjar bli mycket
            sämre. En del är inte uppkörda. En skoteråkare kör då där man
            egentligen inte får köra, man vill ju framåt i stället för att
            vända om. Det blir då leder, precis som Leif Pettersson sade,
            där man startar i Sälen och åker vidare till Treriksröset. Man
            vill ha en smidig transport utan att drabbas av problem och bekymmer.
          </note>
          <note>
            Regeringen har varit handlingskraftig och snabb när det har gällt
            andra områden, att sänka skatter, slå sönder a-kassan, sjukersättningar,
            försämrade arbetsmarknadsutbildningar, försvagning av fackföreningsrörelser,
            och det har fått förödande konsekvenser för de drabbade. När det
            gäller ministerns eget ansvarsområde tror jag att ministern kan
            bli mer populär av att föreslå en vettig genomarbetad trafikpolitik
            för snöskoter än av till exempel gasledningsprojektet. Om ministern
            avsätter 2025 miljoner till någon huvudman som ministern själv
            väljer kan han nog vända på populariteten.
          </note>
          <note type="speaker">
            Anf. 75 Miljöminister ANDREAS CARLGREN (c):
          </note>
          <note>
            Fru talman! Den viktiga delen av diskussionen har gällt de insatser
            vi ska göra för att skapa gemensamma förutsättningar för skotertrafiken
            där de behövs. Jag tycker att jag tydligt har visat att jag är
            helt beredd att göra de insatser som kommer att behövas vartefter
            som jag ser att de berörda behöver den insatsen. Jag tänker inte
            förstöra det arbete som görs underifrån eller lägga min näsa i
            blöt där den inte behövs. Jag anser att politiker många gånger
            gör bäst nytta genom att inte bestämma över det man inte behöver
            bestämma om.
          </note>
          <note>
            Naturligtvis kom på slutet den gamla vanliga listan över socialdemokratisk
            kritik. Det var allt från a-kassan till skattesystem. Jag tror
            att gasledningar också kom med. Det där har inte riktigt med saken
            att göra. Jag är tacksam för din omtanke för att jag ska bli populärare,
            men jag tror framför allt att det är bäst att göra rätt för skotertrafiken.
            Det tänker jag göra.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2009/10:28 om resurser till Naturvårdsverket
            för fullgörande av uppdrag
          </note>
          <note type="speaker">
            Anf. 76 Miljöminister ANDREAS CARLGREN (c):
          </note>
          <note>
            Fru talman! Mats Pertoft har frågat mig om jag avser att verka
            för att Naturvårdsverket erhåller resurser så att verket inte
            ska behöva avstå från yttranden i ärenden på grund av resursbrist.
          </note>
          <note>
            I budgetpropositionen från regeringen anges anslag för myndigheternas
            verksamhet och deras myndighetsutövning. Regeringen föreslår där
            en tilldelning av medel på anslaget för det kommande året samt
            beräknar medel för de två nästkommande åren. Utifrån tilldelat
            och beräknat anslag ansvarar sedan myndigheten, i det här fallet
            Naturvårdsverket, för att fördela och prioritera för sin verksamhet.
            Naturvårdsverkets förvaltningsanslag har i likhet med andra myndigheters
            anslag på sedvanligt sätt pris- och löneomräknats årligen.
          </note>
          <note>
            Regeringen har, precis som Mats Pertoft anger, i regleringsbrev
            till Naturvårdsverket pekat på behovet av att Naturvårdsverket
            hanterar yttranden i ärenden när det gäller prövningar enligt
            miljöbalken detta för att tidigt i processen underlätta, förkorta
            och effektivisera domstolarnas och andra myndigheters planering
            och ärendehandläggning.
          </note>
          <note>
            Jag vill understryka att det är självklart att Naturvårdsverket
            ska yttra sig i ärenden när det gäller prövningar enligt miljöbalken.
            Regeringen arbetar bland annat med en ändring av Naturvårdsverkets
            instruktion, och där finns ambitioner att reglera denna viktiga
            uppgift för Naturvårdsverket. Jag anser att det åligger Naturvårdsverket
            att utifrån de diskussioner som förs mellan regering och departement
            samt myndighetens ledning fördela de resurser som tilldelats verksamheten
            så att myndighetens uppgifter kan bedrivas på ett fullgott sätt.
          </note>
          <note type="speaker">
            Anf. 77 MATS PERTOFT (mp):
          </note>
          <note>
            Fru talman! Tack, ministern, för svaret!
          </note>
          <note>
            Jag tolkar svaret som att vi är överens om Naturvårdsverkets
            uppdrag. Jag blir ändå lite förvånad att ministern väljer att
            inte riktigt svara på min fråga. Det här handlar inte om vilken
            anläggning eller byggnation som helst. När jag har försökt hitta
            en hamnutbyggnad i samma storlek har jag inte funnit något liknande
            sedan Karlskrona anlades på 1600-talet. Så stor är Norvikshamnen
            och det som byggs där.
          </note>
          <note>
            Det är också anmärkningsvärt att såväl Miljödomstolen som Kammarkollegiet
            och Fiskeriverket vid ett flertal tillfällen efterlyst Naturvårdsverkets
            yttrande i denna fråga men att Naturvårdsverket ändå svarar på
            frågan varför man inte lämnar ett yttrande att man inte har resurser.
            Vad är det för konstiga prioriteringar man gör? Nu vet jag ju
            inte vad man har prioriterat mellan, men det här är ändå ganska
            allvarligt.
          </note>
          <note>
            Jag efterfrågar inte någon sorts ministerstyre här, men jag måste
            ändå påpeka: Om det inte kommer in något vettigt yttrande från
            Naturvårdsverket i denna fråga innebär det alltså att Sveriges
            myndighet som ska granska det här ur miljöhänseende inte yttrar
            sig i en så stor fråga. Det ser jag väldigt allvarligt på. Någonting
            måste ju hända. Någon måste ta ansvar för denna fråga.
          </note>
          <note>
            Jag kan passa på att påpeka att nu på torsdag den 10 december
            kommer Miljödomstolen att lämna sitt domslut. Med all sannolikhet
            kommer det att överklagas. Det finns alltför många parter i denna
            fråga som inte kommer att vara nöjda med domslutet, vad det än
            må bli. Då vore det väldigt lämpligt om Naturvårdsverket till
            andra omgången kunde komma med ett yttrande. Det saknas helt enkelt
            en miljösyn på detta.
          </note>
          <note>
            Det är inte rätt att Kammarkollegiet, Fiskeriverket eller någon
            annan ska ta den roll som Naturvårdsverket har. Jag efterlyser
            då: Vad kan ministern tänka sig att göra för att se till att detta
            går rätt till? Någonting har ju gått snett i denna fråga. Någonting
            har gått så snett att vi inte har ett yttrande i den största hamninvesteringen
            i mannaminne från den statliga myndighet som ska bevaka miljöfrågorna.
            Det är en miljöfråga som det handlar om i stora delar.
          </note>
          <note>
            Min fråga till ministern är återigen: Vad göra?
          </note>
          <note type="speaker">
            Anf. 78 Miljöminister ANDREAS CARLGREN (c):
          </note>
          <note>
            Fru talman! Först är vi helt överens om att ärendet som gäller
            storhamnen Norvik i Nynäshamns kommun är ett väldigt stort ärende.
            Men precis som Mats Pertoft säger är det ett ärende som avgörs
            av Miljödomstolen, och därför ska jag över huvud taget inte uttala
            mig om det. Men jag kan utan vidare säga att jag tycker att det
            är anmärkningsvärt när man från myndigheten om jag nu inte uttalar
            mig om ett särskilt ärende Naturvårdsverket inte yttrar sig i
            stora och viktiga ärenden.
          </note>
          <note>
            Jag konstaterar att uppdraget till Naturvårdsverket bland annat
            är att yttra sig i ärenden när det gäller prövningar enligt miljöbalken,
            precis som jag säger i svaret.
          </note>
          <note>
            Jag kan också konstatera att det är helt uppenbart att anslaget
            för förvaltningsuppgifter på Naturvårdsverket hela tiden har räknats
            upp och aldrig har varit högre än vad det är i dag. Det har dessutom
            hela tiden anpassats efter de uppgifter som ligger på verket.
            Det fungerar så att om det läggs till nya stora uppgifter får
            man ökat anslag, och om det flyttas uppgifter från förvaltningsansvaret
            minskar anslaget för just förvaltningsfrågor i motsvarande grad.
          </note>
          <note>
            Jag kan bara säga, så att det blir helt tydligt mellan oss, att
            jag har jämfört med den förra mandatperioden. Med de löne- och
            prisuppräkningar som har gjorts är det klart att anslaget har
            varit högre under den nuvarande regeringens tid. Men likväl tycker
            jag inte heller att den förra regeringen gav för små anslag till
            Naturvårdsverket. Det är helt enkelt så att myndigheten ska klara
            av den här typen av uppgifter det hävdar jag fortfarande utan
            att lägga mig i det enskilda yttrandet.
          </note>
          <note>
            Det är inte en anslagsfråga, som det kanske låter på interpellationen.
            Jag kan också tänka mig att om jag som tjänsteman blev uppringd
            av Miljöpartiets gruppledare i Nynäshamn och blev tillfrågad varför
            jag inte hade svarat skulle jag kanske också ha hänvisat till
            något sådant som det som nu uppenbarligen har skett. Men det är
            inte det vi ska föra debatten om i riksdagen nu. Myndigheten har
            en uppgift, och jag är övertygad om att myndigheten också kommer
            att klara att ta sitt ansvar och utföra sitt uppdrag.
          </note>
          <note type="speaker">
            Anf. 79 MATS PERTOFT (mp):
          </note>
          <note>
            Fru talman! Det är väldigt trevligt att ministern är övertygad
            om att myndigheten kommer att fullgöra sitt uppdrag. Men så har
            ju inte skett. Myndigheten har inte fullgjort sitt uppdrag. Myndigheten
            har inte lämnat ett yttrande, trots flerfaldiga påpekanden. Vi
            kan naturligtvis inte diskutera vad en enskild handläggare anger
            för skäl, men den enskilde handläggaren anger resursbrist och
            ingenting annat.
          </note>
          <note>
            Ska vi bara stå här och titta på? Ska ministern, som har ett
            övergripande ansvar för miljöfrågor i Sverige, bara stå och titta
            på medan en miljödomstolsprocess rullar på, i en jätteinvestering
            som väldigt mycket kommer att påverka miljön i hela Östersjön,
            och inte göra någonting för att alla väntar på Godot eller alla
            väntar på att någonting ska hända men ingen gör någonting? Det
            kan väl inte vara fallet. Det är ändå ministern som har detta
            ansvar.
          </note>
          <note>
            Jag bryr mig inte om vad skälet må vara det kan vara resursbrist,
            och det kan vara konstigheter som jag inte har någon aning om.
            Men det är ändå ministern som har ett övergripande ansvar i denna
            fråga. Jag undrar: Vad tänker ministern göra för att det ska bli
            rätsida på det här, så att Miljödomstolen får de underlag man
            begär? Domstolen kan inte tvinga Naturvårdsverket att ta fram
            ett yttrande.
          </note>
          <note>
            Ministern sade nyss att han var övertygad om att myndigheten
            kommer att fullgöra sin uppgift. Jag hoppas verkligen det. Men
            vad finns det för skäl för att man nu plötsligt skulle vakna och
            göra detta? Kan ministern utveckla det på något sätt?
          </note>
          <note type="speaker">
            Anf. 80 Miljöminister ANDREAS CARLGREN (c):
          </note>
          <note>
            Fru talman! Jag tycker att Mats Pertoft hade rätt när han i det
            första inlägget pekade på hur viktigt det är att myndigheten Naturvårdsverket
            yttrar sig i stora miljöbalksärenden. Jag tycker också att det
            var riktigt när han påpekade att det är viktigt att man inom ramen
            för de resurser man har klarar av sitt uppdrag.
          </note>
          <note>
            Däremot tycker jag att Mats Pertoft halkar helt snett när han
            säger att ministern som är ansvarig väl inte kan titta på när
            domstolsprocessen pågår. Det är precis vad jag ska göra. Enligt
            regeringsformen ska jag absolut inte ingripa i en domstolsprocess.
            Om jag i det läget hade pekat finger åt myndigheten och sagt vad
            den ska yttra sig om och inte yttra sig om skulle jag ha gjort
            direkt fel. Det ska vara helt klart och tydligt.
          </note>
          <note>
            Sedan säger Mats Pertoft att vi naturligtvis inte ska hänga upp
            oss på vad en enskild tjänsteman har sagt. Men sedan är det precis
            det han gör när han hänvisar till just denne tjänsteman och hävdar
            att det är resursbrist eller att det skulle kunna vara, som han
            uttrycker det, andra konstiga skäl. Men sådan är inte riksdagens
            uppgift att övervaka regeringen. Jag har att ta ansvar för mina
            myndigheter, och det gör jag. Jag sköter också myndighetsdialogen
            med dem. Men det gör jag inte här i riksdagen.
          </note>
          <note>
            Däremot är jag tydlig i riksdagen: Ja, Naturvårdsverket har en
            viktig uppgift. De ska yttra sig i ärenden när det gäller prövningar
            enligt miljöbalken det är en självklarhet. Det framgår också av
            Naturvårdsverkets instruktion, som vi nu förtydligar. Vi för också
            en dialog med Naturvårdsverket så att Naturvårdsverket ska klara
            av sina viktiga uppgifter inom de resursramar som myndigheten
            har.
          </note>
          <note type="speaker">
            Anf. 81 MATS PERTOFT (mp):
          </note>
          <note>
            Fru talman! Nu tror jag inte att jag sade att jag förväntar mig
            att ministern skulle ingripa i en domstolsprocess, däremot att
            någon måste se till att Naturvårdsverket fullgör sin uppgift.
            Jag skulle aldrig kunna tänka mig att någon borde ingripa i en
            domstolsprocess det hoppas jag att domstolen sköter helt själv.
            Däremot har domstolarna efterfrågat Naturvårdsverkets yttrande,
            och de har trots flertalet efterfrågningar inte efterkommit detta.
            Vad det handlar om är helt enkelt att jag är orolig över att Naturvårdsverket
            i detta fall inte fullgör sin uppgift.
          </note>
          <note>
            Jag försöker tolka det jag hör från ministern välvilligt och
            hoppas få höra att Naturvårdsverket kommer att fullgöra sin uppgift
            och inkomma med ett yttrande till Miljödomstolen så att de kan
            fullgöra sin uppgift, helt oberoende av alla oss och våra tyckanden,
            utan påverkan varken från departement, från Naturvårdsverket eller
            från riksdagen.
          </note>
          <note>
            Kan jag tolka det välvilligt på det sättet? Det är min fråga
            till ministern.
          </note>
          <note type="speaker">
            Anf. 82 Miljöminister ANDREAS CARLGREN (c):
          </note>
          <note>
            Fru talman! Det har helt klart i den här debatten framkommit
            att Naturvårdsverket har ett större anslag för förvaltningen än
            någonsin. Det är helt enkelt därför att det är ett anslag som
            räknas upp med priser och löner och med de uppgifter som man har.
          </note>
          <note>
            Dessutom är det helt klart, och har varit sedan tidigare, att
            Naturvårdsverket har ett viktigt uppdrag att hantera yttranden
            i ärenden när det gäller prövningen enligt miljöbalken. Regeringen
            har påpekat det tydligt i regleringsbrevet till Naturvårdsverket.
            Nu kommer vi att förtydliga instruktionen. Där kommer de viktiga
            uppgifterna för Naturvårdsverket att framgå, även uppgiften att
            yttra sig i ärenden när det gäller prövningar enligt miljöbalken
            framgår.
          </note>
          <note>
            Jag är övertygad om att Naturvårdsverket kommer att klara den
            viktiga uppgiften. Det är ett mycket kompetent Naturvårdsverk
            vi har med en mycket kompetent ledning. Vi för en klar dialog
            med Naturvårdsverket, precis som en departementsledning ska göra.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2009/10:117 om kritiska punkter i
            den nationella planen för transportsystemet och Förbifart Stockholm
          </note>
          <note type="speaker">
            Anf. 83 Miljöminister ANDREAS CARLGREN (c):
          </note>
          <note>
            Fru talman! Karin Svensson Smith har ställt ett stort antal frågor
            till mig om den pågående långsiktiga infrastrukturplaneringen
            och om Förbifart Stockholm. Sammanfattningsvis gäller frågorna
            miljökvalitetsmål, alternativredovisningar och miljöbedömningar
            i förslagen till ny trafikplan, EET-strategin och ekonomiska styrmedel
            samt underlag, alternativ och måluppfyllelse i projektet Förbifart
            Stockholm.
          </note>
          <note>
            De första frågorna gäller den process som ska leda fram till
            en nationell plan för transportsystemet för perioden 20102021.
            Trafikverken har på regeringens uppdrag tagit fram ett planförslag
            med tillhörande miljökonsekvensbeskrivning. Förslaget redovisades
            i september i år och sändes samtidigt ut på remiss till flera
            hundra instanser. Näringsdepartementet, som ansvarar för processen
            inom Regeringskansliet, gör för närvarande en sammanställning
            av remissvaren över planförslaget. Trafikverken har ansvar för
            remisshanteringen av miljökonsekvensbeskrivningen. Båda remissammanställningarna
            ska vara klara omkring den 15 december i år.
          </note>
          <note>
            Först därefter vidtar den fortsatta beredningen inom Regeringskansliet,
            och då blir det aktuellt för mig och mina kolleger i regeringen
            att bedöma kvaliteten och måluppfyllelsen i förslaget. Under våren
            2010 avser regeringen att fatta beslut om den nya planen.
          </note>
          <note>
            Karin Svensson Smiths frågor gäller således en pågående planeringsprocess.
            Utan att föregripa beredningen och bedömningarna som ska göras
            eller beslutet som ska fattas vill jag understryka betydelsen
            av att transportsektorn i större utsträckning än hittills bidrar
            till att miljökvalitetsmålen nås.
          </note>
          <note>
            Den så kallade EET-strategin, det vill säga strategin för effektivare
            energianvändning och transporter, som trafikverken, Naturvårdsverket
            och Energimyndigheten har tagit fram omfattar ett stort antal
            förslag på styrmedel för att begränsa transport- och energisektorernas
            klimat- och övrig miljöpåverkan. Jag kan konstatera att ett flertal
            av åtgärderna är helt eller delvis genomförda. Det senaste i detta
            arbete som berör strategin är det klimat- och energiskattepaket
            som regeringen aviserade i klimatpropositionen i våras och som
            regeringen har vidareutvecklat i propositionen om vissa punktskattefrågor
            som nyligen lämnades till riksdagen. I miljömålspropositionen
            under våren 2010 kommer regeringen att återkomma till hur strategiarbetet
            bör utvecklas för ett mer effektivt och fokuserat miljömålssystem.
          </note>
          <note>
            Så till Förbifart Stockholm. Låt mig först kommentera Karin Svensson
            Smiths fråga om koldioxidutsläppen när förbifarten är byggd. I
            Vägverkets kompletterande underlag från tillåtlighetsprövningen
            framgår bland annat följande: År 2006 var de totala utsläppen
            av koldioxid från vägtrafiken i hela Stockholms län ca 2 438 000
            ton. År 2020 beräknas utsläppen vara ca 1 840 000 ton med förbifarten
            genomförd och ca 1 784 000 ton i nollalternativet, det vill säga
            en skillnad på ca 56 000 ton.
          </note>
          <note>
            Med förbifarten genomförd 2020 beräknas alltså utsläppen av koldioxid
            från vägtrafiken i hela länet att vara ca 25 procent lägre än
            2006. Med nollalternativet blir siffran ca 27 procent lägre, vilket
            bland annat är ett resultat av att rörligheten minskar då framkomligheten
            är sämre och människor inte kommer fram i trafiken i samma utsträckning.
          </note>
          <note>
            För övrigt vill jag påminna om att den 18 juni i år debatterade
            Karin Svensson Smith och jag flera av frågorna om Förbifart Stockholm
            som nu tas upp igen. Vi konstaterade då bland annat att förbifarten
            bedömts som ett angeläget projekt under många år. Redan den förra
            regeringen drev, tillsammans med sina stödpartier, igenom en prioritering
            av förbifarten. De 100 miljoner kronor som bland annat Karin Svensson
            Smith röstade igenom till förmån för förbifarten har därefter
            använts av Vägverket till att genomföra den vägutredning som legat
            till grund för tillåtlighetsprövningen. Efter kompletteringar
            av underlaget hade regeringen ett mycket omfattande underlag,
            och den 3 september i år beslutade regeringen om tillåtlighet.
            I beslutet är underlaget och de många remissinstansernas synpunkter
            refererade. Beslutet är förknippat med sex villkor, och skälen
            är utförligt beskrivna.
          </note>
          <note>
            Jag anser fortfarande att underlaget var tillräckligt. Ytterligare
            utredningar skulle enbart ha försenat planeringsprocessen och
            fördyrat projektet till ingen nytta för alla dem som är beroende
            av att kunna förflytta sig i Stockholmsregionen.
          </note>
          <note type="speaker">
            Anf. 84 KARIN SVENSSON SMITH (mp):
          </note>
          <note>
            Fru talman! Jag tackar ministern för svaret. Det här är en intressant
            fråga. Det är många saker som behöver redas ut.
          </note>
          <note>
            Minister Carlgren sade på presskonferensen i september att förbifarten
            skulle göra att koldioxidutsläppen minskas med 25 procent. Det
            stämmer inte, för i regeringsbeslutet står det på s. 9 att vägtrafiken
            i hela Stockholms län beräknas under 2020 släppa ut 1 840 000
            ton koldioxid med Förbifart Stockholm och ca 1 784 000 ton med
            nollalternativet, det vill säga en skillnad på 56 000 ton. Så
            står det i regeringsbeslutet.
          </note>
          <note>
            I det här sammanhanget undrar jag hur minister Carlgren ser på
            regionplanen i Stockholm. Den har jag tittat lite grann i, det
            är intressant läsning. Där har man en ambition att minska koldioxidutsläppen
            mellan 2005 och 2030 med 30 procent. Men det förutsätter att man
            halverar trafikökningen. Det är intressant att se om man klarar
            av klimatfrågan med bibehållen eller ökad trafik eller om vi är
            tvungna att utöver tekniska förbättringar minska volymen trafik.
            Det tror jag är något slags springande punkt om vi ska bli tagna
            på allvar nu i samband med att klimatförhandlingarna pågår i Köpenhamn.
          </note>
          <note>
            Beträffande de tekniska förbättringarna är frågan hur mycket
            man ska räkna hem. Den effektivisering jag kan se nämnas i interpellationssvaret
            bygger på att varje enskild bil har 40 procent lägre påverkan
            på klimatet. Jag undrar hur det där stämmer med bilbranschens
            egna påståenden. Toyota hävdar att det blir serieproduktion först
            efter 2030 för elbilar. Renault räknar med att en marknadsandel
            på 510 procent 2020 är i linje med deras bedömningar, och de tillhör
            de mer optimistiska i det här sammanhanget. Toyota Prius introducerades
            1997, och nu tolv år senare ligger man långt under 1 procent i
            nybilsförsäljningen. Det tar tid att byta teknik.
          </note>
          <note>
            Jag vill för säkerhets skull påtala att jag inte alls är skeptisk
            till elbilar. Det finns ingen återvändo. Vi måste fasa ut fossila
            bränslen. Men det måste kombineras med andra åtgärder om man ska
            nå miljömålen eftersom det inte går så fort att byta ut bränslen.
          </note>
          <note>
            En annan aspekt på det här är den totala klimatpåverkan av åtgärdsplaneringen.
            Jag har frågat om det också. Trafikverken själva hävdar att med
            den åtgärdsmix man har nu, där man har utgått från regeringens
            beslut att minst 50 procent investeringsvolym ska gå till vägar,
            hamnar det hela enligt planen på att klimatpåverkan minskar med
            1 promille till 2020. Det går ju inte ihop med den planering som
            regeringen har för att nå klimatmålen. Det är också en av anledningarna
            till att Naturvårdsverket säger att det här inte är förenligt
            med klimatmålen och yrkar avslag på det. Då är det nödvändigt
            att välja vilket som är viktigast, och då skulle man kunna förutsätta
            att miljöministern, särskilt nu som ordförande i klimatförhandlingarna,
            tycker att klimatet är viktigare än trafikökningen om han ska
            prioritera i det här sammanhanget. Eller menar ministern att Naturvårdsverket
            har fel? Har ministern något underlag som Naturvårdsverket inte
            har tillgång till som hävdar att de här två sakerna går att förena?
          </note>
          <note>
            Dessutom förutsätter det, enligt interpellationssvaret, att man
            genomför EET-strategin. Men där saknas till exempel kilometerskatten,
            som miljöministern i den första lördagsintervjun hävdade var nödvändig
            för att nå målen för klimatanpassning av transporterna, och den
            finns inte med i någon av propositionerna hittills.
          </note>
          <note type="speaker">
            Anf. 85 Miljöminister ANDREAS CARLGREN (c):
          </note>
          <note>
            Fru talman! I förra debatten som Karin Svensson Smith och jag
            hade om just Förbifart Stockholm blev vi till sist överens om
            att Karin Svensson Smith och Miljöpartiet hörde till dem som under
            den förra mandatperioden här i riksdagen hade röstat för Förbifart
            Stockholm. Det erkännandet satt långt inne, men låt oss nu en
            gång för alla påminna om att du själv, Karin Svensson Smith, röstade
            för den. Nu kan det kännas bara som en tråkig påminnelse om en
            förfluten historia, men det är lite mer intressant just därför
            att vi vet att ni nu gör anspråk på att efter nästa val bilda
            regering med Socialdemokraterna, som just vill ha Förbifart Stockholm.
            Det är du som är svaret skyldig: Hur ska det bli om det blir som
            ni vill, det vill säga ett regeringsskifte? Tänker du också då
            rösta för förbifarten precis som du gjorde förra gången när ni
            var i majoritet tillsammans?
          </note>
          <note>
            Den andra delen av din kommentar är bara inte sjyst när du fortfarande
            låtsas missförstå vad siffrorna betyder. Det är helt uppenbart
            av de siffror som jag har läst upp för dig i interpellationssvaret
            att med förbifarten minskar utsläppen med just de 25 procent som
            jag anger, och jag anger det på tusende ton när. Jämför det med
            de 27 procent som du anser i stället ska vara minskningen! Det
            är två procentenheters skillnad, i bägge fallen en mycket stor
            minskning av utsläppen. Då är det om igen så att du är svaret
            skyldig, därför att det intressanta är varför den skillnaden uppstår.
            Det är ju inte därför att du förespråkar ett nytt miljövänligt
            alternativ. I själva verket kommer ditt alternativ att innebära
            ännu mer bilar i innerstaden. Det kommer att innebära ännu mer
            köer, ännu mer tillproppad trafik i Stockholm. Orsaken till att
            utsläppen minskar är att trafikvolymen ska minska till följd av
            att trafiken helt enkelt inte fungerar.
          </note>
          <note>
            Den framtid som Stockholm kommer att ha är att Stockholm kommer
            att växa med ytterligare ett Malmö de närmaste 1020 åren. När
            2 ½ miljon människor ska trängas på de vägar som byggdes på 60-talet,
            när Stockholms invånarantal var 1 ½ miljon, är det helt enkelt
            inte sjyst mot de människor som bor i regionen. Säg till de barnfamiljer
            som ska packa in barn från dagis, hinna med att köpa mat i affären
            och sedan kanske ta sig i väg med något av barnen som ska till
            fotbollsträning eller ridning att de egentligen skulle ställa
            sig på pendeltågen, att de hellre skulle stå och frysa på perrongerna
            eller kliva på bussarna.
          </note>
          <note>
            Nu gör vi rekordstora investeringar också i kollektivtrafiken.
            Det har aldrig tidigare gjorts så stora investeringar i spårtrafik.
            Under den tiden Miljöpartiet var med och styrde här i Stockholms
            län byggdes i stort sett inte en meter spår för spårtrafik. Nu
            rekordbyggs det. Det är skillnaden när det gäller att satsa på
            trafik. Jag tycker att det är rätt att människor ska kunna röra
            sig.
          </note>
          <note>
            Jag är den förste att hålla med om att klimatet är överordnat
            viktigt. Jag är övertygad om att vi kommer att göra grundläggande
            livsval, var och en som individ, när det gäller samhällets utveckling
            för att vi ska gå i en grönare riktning och för att vi ska anpassa
            oss till det som klimatet kräver. Men jag är också övertygad om
            att lösningen inte är att stoppa möjligheterna för människor att
            resa. Jag delar inte den uppfattning som du har, att man borde
            begränsa resandet och minska möjligheterna för människor att röra
            sig. Säg det till barnfamiljer, säg det till dem som är gamla
            och behöver hjälp, säg det till dem som behöver stöd för att kunna
            röra sig och utvecklas här i regionen!
          </note>
          <note type="speaker">
            Anf. 86 KARIN SVENSSON SMITH (mp):
          </note>
          <note>
            Fru talman! Jag tackar miljöministern för svaret. Vi i Miljöpartiet
            är positiva till rörlighet, men vi är också positiva till klimatmålet.
            Och dessa två går att förena om man utgår från det. Det är också
            precis vad Naturvårdsverket säger i sitt remissvar, att förbifarten
            inte är förenlig med klimatmålet. De föreslår två alternativa
            sätt för regeringen att hantera frågan. Det ena är att utgå från
            klimatmålet och sedan göra en trafikplanering för att lösa trängsel-
            och andra problem, till exempel luftkvalitet, som finns i Stockholm.
          </note>
          <note>
            Det här skulle kunna vara en lösning för det ny Trafikverket
            som regeringen föreslår. Det är inte så att det här någonsin har
            utretts, utan man har utrett en väg, punkt slut. Om man hade utrett
            ett kombinationsalternativ och utgått från kollektivtrafiken som
            ett sätt att nå målen ökad rörlighet, mindre trängsel, bättre
            luftkvalitet och bättre klimatprestanda, då hade lösningen sett
            annorlunda ut.
          </note>
          <note>
            Jag undrar om inte Andreas Carlgren skulle kunna tänka sig att
            biträda Åsa Torstensson i arbetet med det nya Trafikverket, ge
            en återremiss på förbifarten och säga: Hitta en lösning som stämmer
            med det transportslagsövergripande synsätt som regeringen säger
            sig bejaka och se vart det leder.
          </note>
          <note>
            De branschorganisationer som uppvaktar oss i trafikutskottet
            har aldrig begärt en ökad vägkapacitet, utan de har begärt en
            ökad prioritering av kollektivtrafiken på biltrafikens bekostnad.
            Förbifarten är inte alls planerad för det. Det finns inga särskilda
            bussfiler. Det finns inte heller några särskilda av- och påfarter
            för bussar. Det kommer att leda till att det tar längre tid att
            åka med buss än med bil såsom det hela är planerat. Och mycket
            riktigt planerar SL för att ha kanske 1 000 resenärer i timmen
            på förbifarten medan det är 15 000 privatbilister. Det här kommer
            sammantaget att öka personbilismens andel i förhållande till kollektivtrafiken
            tvärtemot den fördubblingskampanj som branschen hävdar, som vi
            stöder, är viktig för att nå klimatmålet.
          </note>
          <note>
            Man kan tänka sig att många vill ta sig till och från Stockholm,
            och det är väl helt naturligt. Jag bejakar den utvecklingen och
            har lätt att förstå den. Men förbifarten är ju snarare en infart
            än en förbifart. Enligt Vägverkets underlag är det mindre än 1
            procent av trafiken som kommer in norrifrån länsgränsen och ska
            ut söderifrån. Det är snarare så att man bjuder in trafik som
            annars inte skulle ha kommit in.
          </note>
          <note>
            Tänk er att Gamla stan är ungefär som en populär restaurang.
            Det är trångt på restaurangen och många vill få plats på den.
            Men det blir ju inte fler platser på restaurangen för att du har
            fyra dörrar i stället för en dörr in till restaurangen. Det är
            därför man måste färdas både mer yteffektivt och mer energieffektivt.
            Det fick vi i trafikutskottet reda på att man nu planerar för
            i Paris, eftersom man ser att nya vägar inte löser några problem.
            De flyttar trafik i tid och rum, men de löser inte trängselproblem.
            Det kan man också se på den senaste trafikleden, Södra länken,
            som var planerad för 60 000 resenärer men som snabbt blev väldigt
            många fler. Den ledde inte alls till någon lösning av trängselproblemen.
            Hastigheterna där är knappast något som jag tror att Andreas Carlgren
            tycker ger ett bra flyt i trafiken. Och så skulle det bli, vilket
            Gud förbjude, även om Förbifart Stockholm blev byggd.
          </note>
          <note type="speaker">
            Anf. 87 Miljöminister ANDREAS CARLGREN (c):
          </note>
          <note>
            Fru talman! Nu är Karin Svensson Smith på drift, bort från det
            som hon själv tidigare har erkänt. Hon har röstat i riksdagen
            för Förbifart Stockholm. Min fråga var om hon ska göra det igen
            om Miljöpartiet tillsammans med Socialdemokraterna skulle få majoritet
            efter nästa val. Hur blir det i så fall med Förbifart Stockholm?
            Ska Karin Svensson Smith rösta för förbifarten även då?
          </note>
          <note>
            Nu kunde du väl ta chansen, Karin Svensson Smith, och korrigera
            dig själv vad gäller det som var så uppenbart och pinsamt fel.
            Om utsläppen i dag är 2 438 000 ton och de minskar till 1 840
            000 ton innebär det en minskning med exakt 25 procent. Det ska
            jämföras med ett nollalternativ där minskningen är 27 procent,
            det vill säga 2 procent mer till följd av att trafiken står stilla
            mer. Ska du ta chansen och erkänna att ditt påstående att utsläppen
            ökar med förbifarten är osant? Detta gäller alltså om du går på
            Vägverkets siffror och definitivt om du går på de siffror som
            du läste upp från regeringens beslut.
          </note>
          <note>
            Ska du också erkänna, Karin, att det är ett faktum att spårtrafiken
            byggdes ut mindre när ni hade inflytande? Sanningen är den att
            om man vill ha mer spårtrafik i Stockholm har resultaten av det
            som vi åstadkommit i Stockholms län visat att alliansens politik
            är mer effektiv än den politik som ni har stått för.
          </note>
          <note>
            Du säger att ni är mer positiva till rörlighet, Karin Svensson
            Smith, men de planer som du själv presenterar är positiva för
            klimatet bara för att de leder till mindre rörlighet. Det är i
            själva verket en idé som du företräder, för du säger att trafikvolymen
            ska minska. Du jagar inte bara bilismen, utan du jagar även flyget.
            Du tycker att allt flyg söder om Sundsvall i princip är onödigt
            och anser att man i väntan på tillräckliga klimatskatter borde
            sätta upp en varningstext om sambandet mellan flygresor och klimatpåverkan.
            Det tycker du vore det minsta man kunde begära.
          </note>
          <note>
            Din fråga gäller mer än enbart förbifarten; den gäller hela trafiksystemet.
            Därför tycker du att det med regeringens satsningar på vägtrafik
            i Sverige för närvarande kastas bort hundratals miljarder på nya
            vägar. Om jag ska ta dig på allvar, Karin, vill du i själva verket
            skära ned hela Sveriges vägutbyggnad och vägrestaurering. Är det
            den politik ni ska föra tillsammans med Socialdemokraterna? Är
            beskedet till vägdirektörerna ute i länen att de ska skrota planerna
            och ta bort vägutbyggnaderna, att människorna inte ska få förbättrade
            möjligheter att ta sig fram på vägarna i Sverige? Hundratals miljarder
            kastar vi bort på nya vägar, säger du. Precis så säger du. Du
            säger att du tappat allt förtroende för Andreas Carlgren eftersom
            han skulle kasta bort hundratals miljarder på nya vägar.
          </note>
          <note>
            Räkna upp alla de vägprojekt du då ska skrota. Tala om för alla
            de län som är berörda att de inte ska få bygga vägar. Klargör
            i så fall att det är det ni tillsammans med Socialdemokraterna
            ska stå för. Hyfsa åtminstone till retoriken.
          </note>
          <note>
            Det grundläggande är till syvende och sist att jag är övertygad
            om att det är både livsstil, och livsstilsförändringar, och ny
            teknik som kommer att lösa klimatfrågan. Den är överordnad. Det
            är vi överens om. Du är inte mer grön än jag, men jag är mer liberal.
            Det betyder att jag tycker att vi ska satsa på ny teknik. Det
            handlar om möjligheten att röra sig. Den frihet det innebär att
            använda bilen är en stor möjlighet för människorna. Jag är övertygad
            om att det går att förena med klimatet, och jag tycker att det
            är mänskligt att göra det.
          </note>
          <note type="speaker">
            Anf. 88 KARIN SVENSSON SMITH (mp):
          </note>
          <note>
            Fru talman! Jag tackar ministern för inlägget. Frihetsbegreppet
            är ganska centralt i Miljöpartiets politik, men vi tycker inte
            att den enas frihet ska uppnås på bekostnad av den andras. Vårt
            sätt att röra oss i dag ska inte ske på bekostnad av framtida
            generationers möjlighet att röra sig. Det är stor skillnad mellan
            det frihetsbegrepp som Andreas Carlgren säger sig representera
            och det frihetsbegrepp som Miljöpartiet står för.
          </note>
          <note>
            Det jag refererade till var att det, vad jag kan förstå, finns
            en moderat majoritet i Stockholms läns landsting. Rätta mig om
            jag har fel, men de hävdar i sin regionplan att man behöver halvera
            trafikökningen för att klara av en minskning av CO2. Har de helt
            fel i det avseendet? De planerar för fler spårvagnslinjer. Det
            är ett sätt att öka rörligheten om man har en begränsad yta och
            dessutom en klimatrestriktion. Då är spårvagnslinjer rätt så effektiva.
            Det finns ingenting sådant i Banverkets budget eftersom regeringen
            inte anslagit en enda krona till det. Det skiljer Stockholm från
            många andra städer i Europa där man satsar på det.
          </note>
          <note>
            Jag kan inte låta bli att nämna det ministern sagt i tidigare
            sammanhang det finns belagt nämligen att motorleden är onödig,
            att kringfartsleder inte är den rätta medicinen, att en ny led
            endast leder till några få procents avlastning av Essingeleden
            och att detta är fel väg att gå i trafikpolitiken. Det har Andreas
            Carlgren sagt tidigare, och det stämmer överens med det som trafikverken
            och Naturvårdsverket säger. Det stämmer också överens med det
            som jag utgår från är en rimlig klimatanpassad transportpolitik.
            I första hand behöver vi därför planera för spår och hitta ett
            smart sätt att vidga kapaciteten för rörlighet i Stockholm utan
            att förstöra klimatet.
          </note>
          <note type="speaker">
            Anf. 89 Miljöminister ANDREAS CARLGREN (c):
          </note>
          <note>
            Fru talman! Jag ska börja med att konstatera att det är helt
            sant att jag sagt det som Karin Svensson Smith säger att jag sagt.
            Det var i en tid när förhållandena, liksom projektet, såg helt
            annorlunda ut. Sedan dess går det i tunnel. Framför allt har vi
            sedan dess en helt annan utveckling vad gäller möjligheten till
            miljöbilar.
          </note>
          <note>
            Sedan jag blev miljöminister har antalet miljöbilar i Sverige
            flerdubblats. När jag tillträdde var sju av tio nya bilar som
            såldes bensinbilar. I dag är endast fyra av tio nya bilar som
            säljs bensinbilar. Det visar hur snabbt en förändring kan komma.
            Det är en av de viktiga skillnaderna mellan oss. Jag tror på både
            livsstilsförändringar och ny teknik. Jag tror att bilåkandet kommer
            att vara nödvändigt i framtiden, men samtidigt behövs mycket mer
            spårtrafik.
          </note>
          <note>
            Vi är helt överens om att det behövs mycket mer spårtrafik i
            Stockholm. Det är inte där vi skiljer oss åt. Skillnaden mellan
            oss är att man måste ha möjlighet att köra förbi Stockholm, inte
            bara, som Karin Svensson Smith anser, in till Stockholm. Det måste
            dessutom vara möjligt att bygga ut spårtrafiken i verkligheten.
            Det är den stora skillnaden mellan oss. Med oss i majoritet blir
            mer spårtrafik byggd i Stockholmsregionen, liksom i hela landet.
          </note>
          <note>
            Av de investeringar som görs i infrastrukturen i Sverige är 60
            procent järnvägsinvesteringar och 40 procent väginvesteringar.
            Försök därför inte påstå att vi har stoppat järnvägsutbyggnaden.
            Tvärtom är den större än någonsin. Dessutom har vi den grundläggande
            skillnaden att jag anser att människor ska kunna röra sig, och
            jag är övertygad om att den stora andelen av resandet i framtiden
            kommer att vara helt och hållet miljövänlig.
          </note>
          <note>
            Vi ska både ändra livsstil, vårt sätt att leva genom att anpassa
            oss efter klimatet, och skaffa ny teknik som ger oss möjlighet
            att röra oss.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2009/10:151 om bindande överenskommelser
            i Köpenhamn om klimatet
          </note>
          <note type="speaker">
            Anf. 90 Miljöminister ANDREAS CARLGREN (c):
          </note>
          <note>
            Fru talman! Anders Ygeman har frågat statsministern på vilket
            sätt han ämnar verka för att de överenskommelser som det beslutas
            om i Köpenhamn också blir legalt bindande och inte bara politiska
            förhoppningar. Arbetet inom regeringen är så fördelat att det
            är jag som ska svara på interpellationen.
          </note>
          <note>
            Låt mig först säga till Anders Ygeman att vi har samma grundsyn
            då det gäller att Sverige måste vara drivande i klimatfrågan och
            vara ett positivt föredöme för de utvecklade länderna. Det är
            därför som alliansregeringen har satt upp ambitiösa mål för vårt
            nationella klimatarbete och för att fortsatt minska utsläppen
            i Sverige. Det är därför som vi har gjort en stor satsning inom
            biståndspolitiken på klimatrelaterat bistånd, och det är därför
            som vi har drivit på för höga ambitioner inom EU och för att få
            EU:s interna lagstiftning, klimat- och energipaketet, på plats.
          </note>
          <note>
            För Sveriges ordförandeskap i EU är en av våra viktigaste prioriteringar
            att upprätthålla det ledarskap som EU har i klimatfrågan och att
            få till stånd ett ambitiöst internationellt klimatavtal som tar
            vid efter att Kyotoprotokollets första åtagandeperiod tar slut
            2012.
          </note>
          <note>
            Under vårt ordförandeskap har EU flyttat fram positionerna. Vi
            har fattat beslut om att EU fram till 2050 bör sänka utsläppen
            av växthusgaser med 8095 procent jämfört med 1990. Vi har utvecklat
            EU:s position i finansieringsfrågorna, och EU är nu pådrivande
            även på detta område.
          </note>
          <note>
            Vi har ställt tydliga krav på att utsläppen från internationella
            transporter ska sänkas och fått till stånd en öppning för att
            generera medel från luft- och sjöfart till de stora finansiella
            behov som finns.
          </note>
          <note>
            På en rad andra områden har vi under svenskt ordförandeskap stärkt
            EU:s position. Vi har därmed ett starkt mandat som vi går in i
            Köpenhamnsförhandlingarna med.
          </note>
          <note>
            Oavsett hur gärna vi vill och hur stora arbetsinsatser vi gör
            kan inte Sverige och EU själva driva fram ett internationellt
            klimatavtal. Världen i övrigt måste också vara med.
          </note>
          <note>
            Vi måste vara medvetna om att den verklighet som vi lever i här
            i Sverige inte är densamma som den som man lever i i byarna på
            landsbygden i Indien eller Tanzania eller ens i amerikanska mellanvästern.
            Hos oss finns klimatdebatten i varje persons medvetande. På andra
            håll är prioriteringarna helt annorlunda.
          </note>
          <note>
            EU har steg för steg tydliggjort och flyttat fram positionerna
            också för att hela vägen kunna ställa krav och pressa på andra
            parter. Med de mest långtgående buden på bordet har vi i EU varit
            pådrivande för att andra parter ska höja sina bud. Så har också
            skett. Nu görs viktiga framsteg. Flera länder har höjt sina utsläppsbud
            och många, inte minst ledande u-länder, har lagt förslag på bordet
            om hur de kan begränsa utsläppen.
          </note>
          <note>
            Vår press har varit viktig för att få ut andra parter på banan,
            och vi kommer allt närmare en överenskommelse som håller tvågradersmålet
            inom räckhåll. Det som i dagsläget finns på bordet är dock inte
            sammanlagt tillräckligt. Vi välkomnar buden, men mer kommer att
            krävas.
          </note>
          <note>
            Låt mig göra klart att regeringens och EU:s mål står fast. Europeiska
            rådet slog nyligen fast att vi vill se ett juridiskt bindande
            avtal för perioden från och med den 1 januari 2013 som bygger
            på Kyotoprotokollet och innehåller alla väsentliga delar i det.
            Det gäller.
          </note>
          <note>
            Det råder heller inget tvivel om att för regeringen, Sverige
            och EU är överenskommelsen i Köpenhamn det avgörande steget .
            Det är i Köpenhamn besluten ska tas, med allt innehåll som är
            viktigt för att klara klimatet. Sedan måste vi sikta på en process
            efter Köpenhamn med en snäv tidtabell som ger oss det juridiskt
            bindande avtalet. Detta är något både jag och statsministern nu
            trycker på i alla våra kontakter med andra länder.
          </note>
          <note>
            Vi gör det också för att överenskommelsen i Köpenhamn ska öppna
            vägen för omedelbara åtgärder, i stället för att vänta till 2013.
            EU har varit drivande för att snabbt hjälpa framför allt de minst
            utvecklade länderna att anpassa sig till klimatförändringarna
            och driver nu på för ytterligare medel till exempelvis anpassningsåtgärder
            och åtgärder mot skövling av regnskog. Snabba insatser måste till
            för att tillräckligt snabbt böja den globala utsläppskurvan nedåt.
            Snabba åtgärder är avgörande för möjligheten att hålla jordens
            uppvärmning under två grader.
          </note>
          <note type="speaker">
            Anf. 91 ANDERS YGEMAN (s):
          </note>
          <note>
            Fru talman! Låt mig först säga, för att undanröja alla möjliga
            missförstånd, att jag och Andreas Carlgren har samma grundsyn
            när det gäller att Sverige ska vara drivande i klimatfrågan och
            ett föredöme för den utvecklade världen.
          </note>
          <note>
            Jag skulle kunna kommentera en hel del av det som miljöministern
            tar upp, där jag tycker att han skönmålar den egna politiken,
            och säga att de svenska klimatambitionerna har sjunkit, att EU:s
            klimatfinansiering utgör endast en fjärdedel av vad EU anser nödvändigt,
            att Sverige går från att vara klimatledare till fossile of the
            day dagens fossil att hela den kortsiktiga klimatfinansieringen
            är frivillig det var på det sättet man fick EU med sig att EU:s
            och Sveriges initiativlöshet har satt oss på läktaren när Obama,
            Hu Jintao och Løkke Rasmussen inte ens förankrar viktiga beslut
            som de fattade på Apecmötet i Singapore hos det svenska ordförandeskapet.
            Men det tänker jag inte göra. Den här debatten handlar ju inte
            om det. Den handlar om vikten av bindande avtal, något som jag
            tidigare har uppfattat att jag och miljöministern faktiskt är
            överens om.
          </note>
          <note>
            Jag ställde frågan till Reinfeldt, inte till Carlgren. Skälet
            är naturligtvis att statsminister Reinfeldt redan för ett år sedan
            pratade om att det inte skulle bli något bindande avtal och att
            det behövdes andra sorters lösningar. Inte nog med det. Han har
            sedan dess fortsatt att prata om att det inte skulle bli några
            bindande avtal senast för två veckor sedan här i riksdagens talarstol
            på statsministern frågestund.
          </note>
          <note>
            Det kanske vore befogat att med miljöministerns egna ord beskriva
            statsministern som en handelsresande i pessimism.
          </note>
          <note>
            Tänk om Erik Hamrén Sveriges landslagscoach i fotboll för dem
            som inte har noterat det skulle gå in i omklädningsrummet ett
            år före en viktig match och rada upp fotbollsspelarna framför
            sig och säga: Det här kommer aldrig att gå. Min bedömning är att
            vi förlorar. Kanske kan vi vinna någon match någon gång senare,
            men nu går det aldrig.
          </note>
          <note>
            Med djupa veck i pannan tittar han bekymrat på laget och drar
            slutsatsen.
          </note>
          <note>
            Det är precis det statsministern gör. Ett år före det som miljöministern
            beskriver som steg ett säger han att det inte går att uppnå det
            som miljöministern och EU säger sig vilja uppnå i Köpenhamn.
          </note>
          <note>
            Miljöministern pratar om att öka pressen. Statsministern åker
            världen runt och minskar pressen.
          </note>
          <note>
            Jag noterade att till och med miljöministern i sitt svar säger
            att steg ett inte ska innefatta juridiskt bindande avtal, utan
            att det får komma i ett senare steg.
          </note>
          <note>
            Det blir här i kammaren, som i Ekot s lördagsintervju, lite svårt
            att få ihop tempus och singular och plural. Om det bara finns
            ett steg måste väl det steget vara bindande. Kyotoavtalet är ju
            bindande. Det som ska ersätta Kyotoavtalet bör väl också vara
            bindande för att vi inte ska få ett glapp.
          </note>
          <note>
            Jag vill därför fråga miljöminister Carlgren vilka åtgärder han
            tänker vidta för att steg ett också kommer att innefatta juridiskt
            bindande utsläppsminskningar i Köpenhamn.
          </note>
          <note type="speaker">
            Anf. 92 Miljöminister ANDREAS CARLGREN (c):
          </note>
          <note>
            Fru talman! Det är helt klart att Sveriges statsminister och
            jag har rest till land efter land för att trycka på och öka trycket
            i klimatförhandlingarna. Det är naturligtvis en bortkastad tanke
            att vi skulle ha gjort det för att minska trycket och minska möjligheten
            att åstadkomma det som är en av huvudprioriteringarna under ordförandeskapet.
          </note>
          <note>
            Anders Ygeman kan vara alldeles säker på att det inte är så det
            har uppfattats vare sig i EU eller i världen.
          </note>
          <note>
            Jag talar för närvarande med miljöministrar världen över i stort
            sett varje dag. Jag får många besked om att man har värdesatt
            EU:s och inte minst, uttryckligen, Sveriges insats. Den bild vi
            får bekräftad ute i världen är precis motsatsen till den bild
            som Anders Ygeman vill ge. Det har kanske trots allt större betydelse
            hur miljöministrar i Europa och världen uppfattar det än hur Anders
            Ygeman uppfattar det här i Sveriges riksdag.
          </note>
          <note>
            Precis som jag sade i interpellationssvaret ska allt innehåll
            klaras ut i Köpenhamn det innehåll som är viktigt för att klara
            klimatfrågan. Det är det som EU vill.
          </note>
          <note>
            Vi har med det menat att vi ska lista de åtaganden som i-länderna
            ska göra för att minska sina utsläpp. Då talar vi om utsläppen
            totalt sett i landets ekonomi. Vi ska också lista de åtgärder
            som de största utsläppsländerna bland u-länderna ska åstadkomma.
          </note>
          <note>
            Dessutom ska vi se till att det blir snabba insatser för finansiering
            redan 2010, 2011 och 2012. Där kommer EU:s länder att göra frivilliga
            insatser. Det är en riktig väg att gå. Skulle vi gå tvångets väg
            hade pengarna inte kommit fram. Det hade inte gjort pengarna mindre
            verkliga att de hade tvingats fram. Nu kommer EU-staterna, vilket
            kommer att klargöras inom några dagar, att ge mycket stora bidrag
            för att skapa finansiering de närmaste åren.
          </note>
          <note>
            Dessutom ska vi skapa mekanismer som ser till att vi långsiktigt
            åstadkommer stora finansieringslösningar för att se till att det
            finns koldioxidmarknader som fungerar och kan åstadkomma de stora
            gröna investeringar som kommer att behöva göras, inte minst i
            u-länderna, men också för att se till att vi får fram de stora
            insatser som kommer att behövas av offentligt stöd för att skydda
            de fattigaste människorna mot de klimatkonsekvenser som inte går
            att undvika annars.
          </note>
          <note>
            Det är exempel på sådant som ska finnas i överenskommelsen i
            Köpenhamn. Dessutom ska det vara de mycket snabba och stora insatser
            som måste göras för att rädda regnskogarna. Vad vi lyckas åstadkomma
            de allra närmaste åren kommer att vara avgörande för tvågradersmålet.
            Det är inte möjligt att vänta på att ett lagligt bindande avtal
            träder i kraft 2013. Åtgärderna behöver börja 201020112012. Det
            är därför det danska ordförandeskapet, inte Sveriges statsminister,
            har kommit fram till att den rätta lösningen är att ingå den här
            formen av överenskommelser nu i Köpenhamn. Man är på väg att förankra
            det med olika parter.
          </note>
          <note>
            Jag har diskuterat detta med både i-landsföreträdare och u-landsföreträdare.
            Det är nu på väg att växa fram en samfälld uppfattning om att
            detta är rätt väg att gå. Då är också uppgiften att sedan överföra
            detta till tekniskt och juridiskt bindande text. Det ser vi som
            en mer teknisk uppgift. Den ska göras inom några månader därefter
            och fullföljas nästa år. Det är den väg världen vill välja. Jag
            hoppas att också Anders Ygeman vill vara med på den.
          </note>
          <note type="speaker">
            Anf. 93 ANDERS YGEMAN (s):
          </note>
          <note>
            Fru talman! Det vore frestande att bemöta allt det Andreas Carlgren
            säger, men jag tror tyvärr inte att tidsramarna för interpellationsdebatten
            medger det.
          </note>
          <note>
            Jag är väl den siste att vilja frånta miljöministern bilden av
            att han är viktig och duktig och får beröm och ryggdunkningar
            när han flyger runt i världen och träffar sina kolleger. Jag kan
            vara så generös att jag säger att jag tror att Andreas Carlgren
            på många håll också har gjort viktiga och betydande insatser för
            klimatet. Som jag, liksom Andreas Carlgren, började mitt inlägg
            med tror jag att vi i grunden har samma syn när det gäller vikten
            av ett internationellt avtal.
          </note>
          <note>
            Men det var inte det interpellationen handlade om. Den handlade
            om vikten av att få fram bindande avtal som kan ersätta Kyotoavtalet.
          </note>
          <note>
            Jag delar till och med uppfattningen att saker behöver göras
            nu. Jag delar än mer uppfattningen att det är viktigt med regnskog.
            Det var därför jag som ordförande i riksdagens miljö- och jordbruksutskott
            bjöd in alla andra EU-länder för en konferens om avskogning, dit
            jag också bjöd in miljöminister Andreas Carlgren för att han skulle
            kunna ge sin syn.
          </note>
          <note>
            Men det gör inte att ett bindande avtal som ska ersätta Kyotoavtalet
            när det löper ut blir mindre viktigt. Det finns en ganska uppenbar
            risk att man vid mötesbordet, när man träffas, när pressmeddelanden
            ska skrivas, när det ska bankas på stora trumman, när statsledarna
            flygs in från världens alla hörn, när Obama står i talarstolen,
            gör utfästelser som man kanske sedan inte riktigt lever upp till,
            som man kanske inte riktigt driver igenom i de nationella parlamenten.
            Även med ett juridiskt bindande avtal har vi sett en del problem
            med efterlevnaden av de utfästelser och den så kallade bördefördelning
            åtagandefördelning ska man väl säga som gjordes i Kyoto.
          </note>
          <note>
            Det är därför jag med en dåres envishet tjatar, liksom miljöministern
            faktiskt har gjort tidigare, om vikten av ett bindande avtal.
            Det är därför man kan bli lite fundersam när statsministern ett
            år innan steget ska tas säger att det nog inte kan bli något bindande
            avtal. Man får söka andra vägar. Han fortsätter att prata om det
            gång på gång.
          </note>
          <note>
            Jag är inte den ende som har uppfattat den här diskrepansen mellan
            miljöministerns och statsministerns syn på ett avtal.
          </note>
          <note>
            Andreas Carlgren fick själv försöka reda ut det där i Ekots lördagsintervju
            utan att riktigt klara ut skillnaden mellan steg, stegen och steget.
            Jag är ledsen att i den delen behöva hota självbilden och säga
            att det inte riktigt blir tydligt att miljöministern eftersträvar
            det där bindande avtalet i Köpenhamn.
          </note>
          <note>
            Det syns också i andra kretsar än bland de viktiga miljöministrar
            som Andreas Carlgren träffar att det finns en viss skepsis mot
            det som statsministrarna har åkt runt i världen och sagt. Jag
            säger inte att det danska ordförandeskapet har fel. Jag säger
            inte att vare sig Obama eller Hu Jintao är ute och cyklar. Men
            jag tycker att det är synd att de när de fattar viktiga beslut
            på Apecmötet i Singapore inte har förankrat dem hos EU:s ordförande
            Sverige. Det riskerar att ge EU och Sverige en mer marginaliserad
            roll än vad som annars hade varit fallet.
          </note>
          <note type="speaker">
            Anf. 94 Miljöminister ANDREAS CARLGREN (c):
          </note>
          <note>
            Fru talman! Det är bra att Anders Ygeman och jag är överens om
            att Sverige ska vara drivande i klimatfrågan och att vi också
            ska vara ett föredöme för andra utvecklade länder. I själva verket
            tror jag att det finns många saker som vi är överens om. Dessutom
            blir jag naturligtvis generad och röd i ansiktet av det beröm
            som nu plötsligt kommer från Anders Ygemans sida. Jag ska lägga
            det på minnet inför alla de gånger i framtiden då jag kommer att
            få höra andra tongångar.
          </note>
          <note>
            Men hur mycket Anders Ygeman än försöker kan han inte lyckas
            åstadkomma en skillnad mellan oss när det gäller synen på vikten
            av ett legalt bindande avtal. Detta har varit Sveriges uppfattning
            hela tiden. Det är EU:s mandat, precis det som har drivits igenom
            under mitt ordförandeskap i miljörådet och Fredrik Reinfeldts
            ordförandeskap i Europeiska rådet. Det betyder också att vi har
            varit fullständigt överens på den punkten.
          </note>
          <note>
            Det som jag däremot ska påminna eller informera Anders Ygeman
            om är att det inte fattades något beslut i Apec. Det var helt
            enkelt så att den danske statsministern reste dit och presenterade
            den information som han några veckor tidigare hade offentliggjort
            i Danmark i ett internationellt sammanhang för att klargöra det
            danska ordförandeskapets slutsatser. Det var självklart någonting
            som både Sverige och EU var informerade om. Det är dock inte vår
            roll att komma överens med det danska ordförandeskapet innan det
            danska ordförandeskapet sonderar med olika parter i världen. Vi
            har olika roller i den delen, och dem har vi hållit på.
          </note>
          <note>
            Ingen har över huvud taget missförstått den svenska viljan eller
            EU:s vilja att nå ett bindande avtal. Jag och mina miljöministerkolleger
            har enligt det mandat som vi har från våra stats- och regeringschefer
            i Europa tydligt drivit på för att slutresultatet av Köpenhamnsprocessen
            ska bli ett legalt bindande avtal.
          </note>
          <note>
            Nu ska innehållet komma på plats. Uppgörelsen i Köpenhamn ska
            träffas. Det som danskarna kallar avtalet i Köpenhamn ska bli
            färdigt. Det ska sedan också överföras till tekniskt ratificerbar
            och juridiskt bindande text. Som jag säger har EU sett det som
            ett mer tekniskt steg. Det gör inte att det vore mindre viktigt
            att också komma dit, också därför att det finns en principiellt
            viktig aspekt av detta, nämligen att se till att det blir gemensamma
            regler i världen, att till exempel ett ton utsläppsminskning i
            USA eller i Kina räknas på samma sätt i Europa eller Indien. Det
            är ett av skälen till att vi verkar för detta, och även naturligtvis
            för att se till att alla parter ska kunna lita på att alla andra
            parter också tänker genomföra sina delar. Där är också Anders
            Ygeman och jag överens om hur viktigt det är. Spelreglerna är
            kända, och reglerna följs.
          </note>
          <note type="speaker">
            Anf. 95 ANDERS YGEMAN (s):
          </note>
          <note>
            Fru talman! Jag försöker vinnlägga mig om att ge beröm när det
            är befogat och komma med skäll när det är befogat. Jag tror att
            den grundhållningen är klok om man vill bli tagen på allvar.
          </note>
          <note>
            Men det är inte jag som hävdar att det beslut eller överenskommelse,
            du må kalla det vad du vill som fattades i Singapore inte var
            förankrat hos Sverige och det svenska ordförandeskapet, utan det
            är Andreas Carlgrens statssekreterare. När hon i Andreas Carlgrens
            ställe informerade och svarade på en direkt fråga av mig i utskottet
            sade hon och det finns protokollfört att detta inte var förankrat
            hos det svenska ordförandeskapet. Antingen har hon felinformerat
            utskottet eller så har Andreas Carlgren felinformerat kammaren.
            Vilket av de två alternativen som är bäst eller sämst återstår
            väl att reda ut efter den här diskussionen.
          </note>
          <note>
            Jag försöker inte driva in någon skiljelinje mellan mig och Andreas
            Carlgren, och egentligen inte heller mellan oppositionen och regeringen,
            när det gäller vikten av ett bindande avtal. Däremot har statsministern
            genom att så tidigt börja prata om att det inte skulle gå att
            uppnå något bindande avtal skadat processen, enligt mitt förmenande,
            på samma sätt som att någon som ville ha fram ett bra resultat
            i en idrottstävling eller ett gott resultat i något annat sammanhang
            inte hade gynnat detta genom att långt i förväg säga att det inte
            vore möjligt att uppnå.
          </note>
          <note>
            Ska jag dra någon slutsats av denna debatt och Ekots lördagsintervju
            är det att jag och Andreas Carlgren är mer överens om vikten av
            ett bindande avtal än Andreas Carlgren och statsministern är.
          </note>
          <note type="speaker">
            Anf. 96 Miljöminister ANDREAS CARLGREN (c):
          </note>
          <note>
            Fru talman! Hur mycket Anders Ygeman ibland än ansträngt sig
            för att visa på skillnader har det visat sig att här finns stora
            likheter bland annat därför att det naturligtvis är självklara
            EU-uppfattningar som det svenska ordförandeskapet, både jag och
            statsministern, driver.
          </note>
          <note>
            Var nu alldeles övertygad om precis det jag säger, nämligen att
            både jag och statsministern har stridit, och strider, för samma
            sak. Båda har vi suttit ordförande jag i miljörådet och han i
            Europeiska rådet och just drivit igenom den position som innebär
            att EU vill ha och ska uppnå ett legalt bindande avtal som träder
            i kraft den 1 januari 2013. Vi har inte sinkat någon enda dag,
            vare sig statsministern eller jag. Men vi har konstaterat att
            det danska ordförandeskapet nu driver en linje som innebär att
            man förankrar möjligheten till det man kallar för ett avtal. Det
            ska vara bindande i den meningen att staterna självklart står
            bakom det som de åtar sig att göra, enligt danskarnas uppfattning.
          </note>
          <note>
            Vi säger från EU:s sida att vi vill göra upp om allt väsentligt
            innehåll. Vi ser, som jag tidigare sagt, detta som steget därför
            att det är där den stora och avgörande delen av klimatfrågan ska
            lösas. Men sedan ska det också tekniskt överföras till ett legalt
            bindande avtal som träder i kraft år 2013. Men redan innan dess
            ska åtgärder sättas i kraft så att säga.
          </note>
          <note>
            Tvivla inte heller ett dugg på den information som du har fått
            från statssekreteraren! Det är nämligen just så att det danska
            ordförandeskapet inte i förväg skulle förankra sin information
            med Sverige. Däremot är det självklart så att man har informerat
            både Sverige och EU men också stater i Asien eller i USA. Det
            har gjorts i olika steg. Det är danskarnas ansvar, och vi har
            förtroende för hur de utför detta. Vi lägger oss inte i det. Vi
            skiljer på EU:s roll, Sveriges roll som ordförande för EU och
            Danmarks roll som ordförande för Köpenhamnskonferensen.
          </note>
          <note>
            Överläggningen var härmed avslutad.
          </note>
          <note>
            12 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2009)559
          </note>
          <note>
            KOM(2009)594
          </note>
          <note>
            KOM(2009)567
          </note>
          <note>
            KOM(2009)544
          </note>
          <note>
            13 § Förnyad bordläggning
          </note>
          <note>
            Föredrogs och bordlades åter
          </note>
          <note>
            14 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för ovanstående
            propositioner och redogörelser skulle förlängas till fredagen
            den 22 januari 2010 .
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 december
          </note>
          <note>
            Bosse Ringholm
          </note>
          <note>
            Mona Sahlin
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 15 december.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 december
          </note>
          <note>
            Siw Wittgren-Ahl
          </note>
          <note>
            den 8 december
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 december.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 7 december
          </note>
          <note>
            Krister Örnfjäder
          </note>
          <note>
            Claes-Göran Brandin
          </note>
          <note>
            den 8 december
          </note>
          <note>
            Jasenko Omanovic
          </note>
          <note>
            Göte Wahlström
          </note>
          <note>
            Claes-Göran Brandin
          </note>
          <note>
            Carin Runeson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 15 december.
          </note>
          <note>
            18 § Kammaren åtskildes kl. 19.52.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
