<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--98</head>
          <docDate when="2010-04-06">2010-04-06</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2009/10:98
            </seg>
          </u>
          <note>
            Tisdagen den 6 april
          </note>
          <note>
            Kl. 13:00 - 18:36
          </note>
          <note>
            1 § Meddelande om frågestund
          </note>
          <note>
            Talmannen meddelade att vid frågestunden torsdagen den 8 april
            kl. 14.00 skulle följande statsråd närvara:
          </note>
          <note>
            Utbildningsminister Jan Björklund (fp), statsrådet Cristina Husmark
            Pehrsson (m), jordbruksminister Eskil Erlandsson (c), socialminister
            Göran Hägglund (kd) och statsrådet Birgitta Ohlsson (fp).
          </note>
          <note>
            2 § Meddelande om debatt med anledning av vårpropositionens avlämnande
          </note>
          <note>
            Talmannen meddelade att debatt med anledning av budgetpropositionens
            avlämnande skulle äga rum torsdagen den 15 april kl. 10.00 .
          </note>
          <note>
            Meddelandet hade delats ut till riksdagens ledamöter.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2009/10:313
          </note>
          <note>
            Interpellation 2009/10:313 Utsläpp av radioaktivitet från kärnkraftverk
          </note>
          <note>
            Interpellationen kommer att besvaras tisdagen den 27 april 2010.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            Interpellation 2009/10:314
          </note>
          <note>
            Interpellation 2009/10:314 Bränsle till svenska kärnreaktorer
          </note>
          <note>
            Interpellationen kommer att besvaras tisdagen den 27 april 2010.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            Interpellation 2009/10:315
          </note>
          <note>
            Interpellation 2009/10:315 Skatteverkets resurser för internationell
            skattekontroll
          </note>
          <note>
            Interpellationen kommer att besvaras fredagen den 23 april 2010.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Erik Nymansson
          </note>
          <note>
            Interpellation 2009/10:316
          </note>
          <note>
            Interpellation 2009/10:316 Användningen av skattemedel
          </note>
          <note>
            Interpellationen kommer att besvaras tisdagen den 20 april 2010.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            4 § Svar på interpellation 2009/10:297 om Lissabonfördraget
          </note>
          <note type="speaker">
            Anf. 1 Utrikesminister CARL BILDT (m):
          </note>
          <u>
            <seg>
              Herr talman! Bosse Ringholm har frågat mig om det, med referenser
              till Lissabonfördragets artikel 42.7, finns undantag för Sverige
              och andra stater.
            </seg>
          </u>
          <note>
            Lissabonfördragets artikel 42.7 lyder: Om en medlemsstat skulle
            utsättas för ett väpnat angrepp på sitt territorium är de övriga
            medlemsstaterna skyldiga att ge den medlemsstaten stöd och bistånd
            med alla till buds stående medel i enlighet med artikel 51 i Förenta
            nationernas stadga. Detta ska inte påverka den särskilda karaktären
            hos vissa medlemsstaters säkerhets- och försvarspolitik.
          </note>
          <u>
            <seg>
              Den avslutande meningen tar sikte inte bara på militärt alliansfria
              länder utan också på den majoritet EU-länder som också är Natomedlemmar.
            </seg>
          </u>
          <u>
            <seg>
              Det är glädjande att samtliga riksdagspartier ställer sig bakom
              Sveriges solidaritetsförklaring gentemot andra nordiska länder
              och EU:s medlemsländer. Det innebär att man också ställer sig
              bakom andan i Lissabonfördraget.
            </seg>
          </u>
          <note type="speaker">
            Anf. 2 BOSSE RINGHOLM (s):
          </note>
          <u>
            <seg>
              Herr talman! Jag tackar utrikesministern för svaret på min interpellation
              som innebär att utrikesministern nu gör en rejäl reträtt. Utrikesministern
              säger att jag har frågat om det, med referenser till Lissabonfördraget,
              finns undantag för Sverige och andra stater. Men det är inte det
              jag frågat om.
            </seg>
          </u>
          <u>
            <seg>
              Till och med när det gäller att referera min fråga lyckas Carl
              Bildt göra fel. Jag har frågat om någonting som jag i en tidigare
              interpellationsdebatt med Carl Bildt tyckte var ganska anmärkningsvärt.
              Nu lyckas han till och med felaktigt referera min fråga. Därför
              ska jag upprepa frågan till Carl Bildt, även om jag inser att
              svaret kommer att vara detsamma.
            </seg>
          </u>
          <u>
            <seg>
              Jag ställde nämligen följande fråga: Vad är skälet till att utrikesministern
              lämnar felaktig information i Sveriges riksdag om de undantag
              som Sverige och andra stater begärt och fått i Lissabonfördraget
              om alliansfria staters särskilda ställning i den gemensamma utrikes-
              och säkerhetspolitiken inom EU? Det var min fråga, inte det som
              Carl Bildt anger i sitt interpellationssvar.
            </seg>
          </u>
          <u>
            <seg>
              Att jag ställde frågan berodde på att Carl Bildt i den förra
              debatten sade exakt så här jag ber att få citera det så att vi
              inte behöver vara oense om vad Carl Bildt verkligen sade: Låt
              mig göra ett sakligt påpekande som inte är ointressant. Det finns
              inget undantag i Lissabonfördraget. Dess bättre säger nu Carl
              Bildt jag tackar för den reträtten att det finns ett undantag
              i Lissabonfördraget.
            </seg>
          </u>
          <u>
            <seg>
              Min diskussion handlar om de alliansfria staterna. Man kan diskutera
              undantagets relation också till Natoländerna. Men det var inte
              det diskussionen handlade om, utan den handlade om de alliansfria
              staternas roll. Carl Bildt angav felaktigt att det inte fanns
              något som helst undantag i Lissabonfördraget som berörde de alliansfria
              staterna. Nu tvingas han till reträtt och säger att det finns
              ett undantag och att det gäller även andra stater, det vill säga
              Natostaterna.
            </seg>
          </u>
          <u>
            <seg>
              Den här debatten hade varit helt onödig om Carl Bildt från början
              hade hållit sig till fakta och inte gjort ett felaktigt påpekande.
              Jag tycker att det är något genant för det första att utrikesministern
              måste referera min fråga felaktigt och för det andra att man ska
              behöva ställa en sådan här fråga till utrikesministern just därför
              att han tidigare lämnat en felaktig uppgift.
            </seg>
          </u>
          <u>
            <seg>
              Men det är bra att utrikesministern nu backar. Jag konstaterar
              att det som var bakgrunden till den förra debatten var de i den
              borgerliga regeringen väldigt delade meningarna om Nato. Det finns
              ju en splittring bland de borgerliga partierna om Nato. Vi har
              Folkpartiet som öppet säger att Sverige ska gå med i Nato och
              som strider för det. Man kan respektera deras uppfattning. Jag
              delar den inte i sak men respekterar självfallet att de står för
              sin uppfattning. Vi har Moderaterna och Carl Bildt som vill gå
              med i Nato men som av taktiska skäl för närvarande undertrycker
              det. Sedan har vi också Centerpartiet och Kristdemokraterna. Det
              är osäkert var de för närvarande befinner sig i diskussionen.
            </seg>
          </u>
          <u>
            <seg>
              Slutsatsen av det här interpellationssvaret är att Carl Bildt
              nu har läst på Lissabonfördraget och konstaterar att det inte
              finns något undantag. Det gäller bland annat också de alliansfria
              staterna. Det är bra om Carl Bildt lärt sig detta av denna diskussion
              som, som sagt, inte hade varit nödvändig om Carl Bildt från början
              hade hållit sig till fakta och konstaterat att det när Lissabonfördraget
              arbetades fram och antogs också skrevs in det undantag som Carl
              Bildt här till och med citerar: Detta ska inte påverka den särskilda
              karaktären hos vissa medlemsstaters säkerhets- och försvarspolitik.
            </seg>
          </u>
          <u>
            <seg>
              Det är naturligtvis oerhört viktigt för alliansfria länder, till
              exempel för Sverige, att det görs ett sådant påpekande också i
              Lissabonfördraget.
            </seg>
          </u>
          <u>
            <seg>
              Slutligen kan jag konstatera att det inte bara gäller att ställa
              sig bakom andan i Lissabonfördraget. Vi står bakom Lissabonfördraget
              just därför att det är tydligt på den här punkten för de alliansfria
              staterna.
            </seg>
          </u>
          <note type="speaker">
            Anf. 3 Utrikesminister CARL BILDT (m):
          </note>
          <u>
            <seg>
              Herr talman! Bosse Ringholm är och förblir Bosse Ringholm jag
              varken begär eller förväntar mig egentligen någonting annat men
              lever väl lite i en gammal värld.
            </seg>
          </u>
          <u>
            <seg>
              Europa har förändrats. Sverige har förändrats. Säkerhetspolitiken
              har förändrats tack och lov med en mycket betydande bredd i förankringen
              här i riksdagen. Militärt är vi allianslösa för att uttrycka sig
              på det sättet. Jag ser ingen förändring i det förhållandet under
              överskådlig tid. Men politiskt är vi allierade genom Europeiska
              unionen. Den så kallade solidaritetsklausulen i Lissabonfördraget
              är det naturliga och det konkreta uttrycket för just detta. Det
              förändrar inte den karaktär som olika länders säkerhetspolitik
              har.
            </seg>
          </u>
          <u>
            <seg>
              Det handlar självfallet och framför allt, skulle jag vilja säga,
              om huruvida man är med i Nato eller inte. De flesta är det. Vissa
              är det inte. Så kommer det säkert att förbli under överskådlig
              tid.
            </seg>
          </u>
          <u>
            <seg>
              Men låt oss vara rätt tydliga om vad det handlar om i säkerhetspolitiken
              i det nya Europa. Skulle ett angrepp eller en katastrof drabba
              något annat EU-land eller något annat nordiskt land kommer vi
              aldrig att vara neutrala. Den saken uttalades med lika stor tydlighet
              av regeringschefen i den regering där Bosse Ringholm faktiskt
              var Europaminister.
            </seg>
          </u>
          <u>
            <seg>
              Hur vi gemensamt skulle agera i en sådan situation beror på hur
              situationen då såg ut. Det tror jag är varken möjligt eller lämpligt
              att avgöra eller att söka reglera eller begränsa i dag. Den konkreta
              situationen kommer att vara avgörande för vad som inträffar i
              den situationen.
            </seg>
          </u>
          <u>
            <seg>
              Att det skulle börja med politiska konsultationer som syftar
              till gemensamt agerande är något av en självklarhet. Det ligger
              också i de fördragsmässiga förpliktelser Sverige har, även om
              verkställigheten i de allra flesta fall därefter skulle handla
              om självständiga nationella beslut. Jag förutsätter jag hoppas
              att en framtida svensk regering i en sådan situation som jag inte
              hoppas ska uppkomma ska ha en sådan styrka i det europeiska samarbetet
              att vi påtagligt kan påverka dessa konsultationer.
            </seg>
          </u>
          <u>
            <seg>
              Det är så här den nya verkligheten ser ut. Solidaritetsklausulen
              är viktig och avgörande för svensk säkerhetspolitik i framtiden.
              Den ger oss styrka som nation i kritiska lägen. Den gör att vi
              kan medverka till att bygga upp ett Europa som har större förutsättningar
              att bevara både fred och frihet. Det finns, för att upprepa detta,
              inget undantag från denna solidaritet. Att behöva säga till en
              socialdemokrat att solidariteten inte har några undantag känns
              närmast pinsamt, men så är det faktiskt.
            </seg>
          </u>
          <u>
            <seg>
              Låt mig slutligen vara tydlig på ännu en punkt när vi diskuterar
              säkerhetspolitiken som har förändrats när Europa har förändrats,
              och så ska det vara. Nu är det tack och lov slut på de dubbla
              budskapens tid i svensk säkerhetspolitik. Det var en tid som vi
              väl vet utmärktes av att man sade ett och förberedde ett annat.
              Det var en tid när beslutsfattare i Moskva och Washington visste
              mer om den reella svenska säkerhetspolitiken än vad den tidens
              regeringar någonsin vågade informera Sveriges riksdag om. Den
              tiden är över. Vi lever i en ny realitet. Jag hoppas och tror
              att även Bosse Ringholm en dag kommer att vara en del av denna
              nya verklighet.
            </seg>
          </u>
          <note type="speaker">
            Anf. 4 BOSSE RINGHOLM (s):
          </note>
          <u>
            <seg>
              Herr talman! När Carl Bildt blir trängd väljer han att fly över
              till andra områden. Då undervisar han oss andra om det nya Europa
              och docerar på det sätt han är mästare i. Men, Carl Bildt, det
              är inte det diskussionen handlar om. Carl Bildt kan hålla många
              föreläsningar om det nya Europa, men det kan vi ta i ett annat
              sammanhang. Det handlar i stället om hur vi tolkar Lissabonfördraget
              och vad det står i Lissabonfördraget.
            </seg>
          </u>
          <u>
            <seg>
              Carl Bildt har uppenbarligen lyckats med den fantastiska bedriften
              att påstå att det inte finns några särskilda undantag för de alliansfria
              staterna. Det sade han i en tidigare debatt. Han har nu backat,
              retirerat, slagit till reträtt. Exakt det som jag har citerat
              i min interpellation tvingas han själv konstatera och citera i
              svaret. Han konstaterar att det naturligtvis finns en särskild
              möjlighet för de alliansfria staterna att just utifrån att de
              är alliansfria göra sina bedömningar. Det innebär inte att man
              avstår från den solidaritet som finns i själva Lissabonfördraget,
              men avgörandet ligger naturligtvis hos det land som är alliansfritt.
              Det är det som är skillnaden mellan att vara alliansfri och att
              ingå i exempelvis en militärallians.
            </seg>
          </u>
          <u>
            <seg>
              Jag skulle välkomna Carl Bildt till en diskussion om en samlad
              säkerhetspolitik, eftersom Carl Bildt ingår i en regering där
              man verkligen har olika uppfattningar i en av de stora och centrala
              frågorna i säkerhetspolitiken, nämligen vårt förhållande till
              Atlantpakten Nato. Ett parti i Carl Bildts regering eller det
              är väl snarast Fredrik Reinfeldts regering, och Carl Bildt är
              en del av den regeringen tycker att vi ska gå med i Nato omedelbart.
              Carl Bildt och Moderaterna, och rimligen även Fredrik Reinfeldt,
              tycker också att vi borde gå med i Nato, men inte just nu. Det
              är nämligen inte passande, taktiskt och strategiskt rätt att aktualisera
              frågan. De är väl medvetna om att en majoritet av svenska folket
              inte vill ha något svenskt medlemskap i Atlantpakten Nato.
            </seg>
          </u>
          <u>
            <seg>
              Jag kan förstå och respektera den taktiska aspekt Moderaterna,
              Carl Bildt och Fredrik Reinfeldt har: Man vill inte gå med i Nato,
              för det vill inte svenska folket. Men det är klart att det är
              en ganska splittrad borgerlig regerings utrikes- och säkerhetspolitik
              som har sådana krafter. Några vill gå med i Nato, några vill inte
              gå med och med andra är det mer obestämbart var de för närvarande
              står.
            </seg>
          </u>
          <u>
            <seg>
              Jag konstaterar att Carl Bildt har lämnat en som jag tycker vilseledande
              uppgift i en tidigare debatt. Han påstod att det inte finns några
              undantag för de alliansfria staterna. Han har nu kommit till insikt
              om att det var fel, och nu säger han att det finns undantag. Det
              finns inte bara undantag för de alliansfria, säger han, utan det
              kan även tolkas så att de länder som tillhör Atlantpakten har
              en särskild karaktär på sin säkerhetspolitik och därför också
              kan räknas in i sammanhanget. Om Carl Bildt håller sig till detta
              ämne kan jag dock konstatera att diskussionen hade varit överflödig
              om Carl Bildt från början hade respekterat det som står i Lissabonfördraget,
              nämligen att man ska ta hänsyn till den alliansfrihet som Sverige
              och andra har.
            </seg>
          </u>
          <u>
            <seg>
              Jag ska inte förirra mig in på andra områden, som Carl Bildt
              har lätt att göra i denna diskussion, men alla vet att Carl Bildt
              är mannen som har sett fler ubåtar än någon svensk både de synliga
              och de osynliga ubåtarna. Det är väl därför han lätt byter ämnesområde
              när han inte längre har särskilt mycket på fötterna i denna diskussion.
            </seg>
          </u>
          <note type="speaker">
            Anf. 5 Utrikesminister CARL BILDT (m):
          </note>
          <u>
            <seg>
              Herr talman! Bosse Ringholm strider mot sina väderkvarnar och
              vill nu ha en Natodebatt. Ställ en ny interpellation om det! Det
              var faktiskt inte detta vare sig interpellationen eller interpellationssvaret
              handlade om, eller min förklaring om hur det nya Europas säkerhetspolitiska
              realiteter faktiskt ser ut och hur de nya villkoren för svensk
              säkerhetspolitik som solidaritetsklausulen innebär gestaltar sig.
              Det är viktiga ämnen, och det är viktigt att vi är medvetna om
              vad det handlar om.
            </seg>
          </u>
          <u>
            <seg>
              Lissabonfördraget är en viktig grund för den framtida svenska
              säkerhetspolitiken, liksom andra delar av den. Den innebär en
              solidaritet mellan de europeiska länderna. Det är en skillnad
              gentemot Nato i viktiga avseenden, inte minst därför att solidariteten
              gäller de europeiska länderna. Vi har i Sverige utsträckt detta
              till de nordiska länderna. Det omfattar inte de nordamerikanska
              länderna, som ju är medlemmar i Nato. Det är en av flera viktiga
              skillnader.
            </seg>
          </u>
          <u>
            <seg>
              Det innebär dock att vi agerar gemensamt mot de situationer som
              kan uppkomma. Exakt hur kan vi inte veta, och det vore oklokt
              att ens försöka binda sig i dessa frågor i framtiden. Som jag
              sade tidigare: Låt oss se det som en styrka för Sverige i framtiden
              och inför de situationer som möjligtvis kan drabba också oss att
              vi inte står alldeles ensamma i detta.
            </seg>
          </u>
          <u>
            <seg>
              Jag sade inledningsvis, lite felaktigt men i huvudsak rätt, att
              förändring eller utveckling av säkerhetspolitiken i allt väsentligt
              har skett i bred partipolitisk överensstämmelse. Socialdemokraterna
              har varit med, och jag välkomnar detta. Jag läste för att vara
              på den säkra sidan en partimotion som Mona Sahlin lämnade in.
              Den var undertecknad av en lång rad socialdemokrater, dock icke
              Bosse Ringholm. Där finns inget resonemang om undantag över huvud
              taget. Ordet finns icke. Det finns alltså en större realism hos
              dem som skriver socialdemokratiska partimotioner än hos enstaka,
              lite äldre, socialdemokratiska företrädare.
            </seg>
          </u>
          <u>
            <seg>
              Det är dock värt att notera att både Vänsterpartiet och Miljöpartiet
              röstade emot Lissabonfördraget. Miljöpartiet ville explicit att
              man skulle göra sig av med solidaritetsklausulen. Tala om att
              ha lite problem att hantera framöver, alltså. Jag hoppas dock
              att den mer realistiska och lite mer framtidsinriktade delen av
              svensk socialdemokrati ska stå fast vid den breda enighet vi har
              om den nya inriktningen.
            </seg>
          </u>
          <note type="speaker">
            Anf. 6 BOSSE RINGHOLM (s):
          </note>
          <u>
            <seg>
              Herr talman! Bakgrunden till denna interpellationsdebatt är att
              jag, Carl Bildt och andra tidigare har haft en diskussion om Sveriges
              förhållande till Nato.
            </seg>
          </u>
          <u>
            <seg>
              Jag har konstaterat att regeringen är oenig i frågan, och plötsligt
              säger Carl Bildt under diskussionen att det inte finns något undantag
              för Sverige och andra alliansfria stater i Lissabonfördraget.
              Jag skriver då en ny interpellation och citerar exakt den text
              som finns i Lissabonfördraget. Jag konstaterar att det finns ett
              undantag, trots att Carl Bildt säger tvärtom. Nu erkänner Carl
              Bildt att det finns ett sådant undantag. Han citerar exakt den
              text jag har haft i min interpellation. Han backar och gör en
              reträtt.
            </seg>
          </u>
          <u>
            <seg>
              Det är väl bra så långt, men i detta läge när alla har ställt
              upp bakom Lissabonfördraget kan man inte som Carl Bildt säga att
              Socialdemokraterna i en motion borde ha begärt ett nytt undantag.
              Det finns ju redan ett undantag. Varför skulle Socialdemokraterna
              i en motion begära undantag en gång till? Det finns redan. Det
              enda som har hänt är möjligen att Carl Bildt har blivit varse
              detta undantag. Jag tror inte att det var så illa att han förra
              gången var okunnig. Det vore illa om en utrikesminister var så
              okunnig att han inte ens kände till undantaget. Jag tror att det
              mer hänger ihop med Carl Bildts debatteknik.
            </seg>
          </u>
          <u>
            <seg>
              Han vill gärna vilseleda om så behövs. Han har lyckats i den
              bemärkelsen att när han i sitt svar skulle återge min fråga kunde
              han inte ens korrekt återge den. Det är klart att det blir en
              konstig diskussion om den som ska svara på frågan inte ens kan
              korrekt återge frågan. Men sådan är Carl Bildts debattmetod.
            </seg>
          </u>
          <u>
            <seg>
              Jag konstaterar till sist att det enda vi vet om Carl Bildt är
              att han är den svensk som har sett flest ubåtar, både synliga
              och osynliga. Han kommer att fortsätta att se ubåtar, förmodligen
              även i den här debatten.
            </seg>
          </u>
          <note type="speaker">
            Anf. 7 Utrikesminister CARL BILDT (m):
          </note>
          <u>
            <seg>
              Herr talman! Det är nog riktigt att jag har sett mycket mer av
              både det enda och det andra än Bosse Ringholm, inte minst av säkerhetspolitikens
              utveckling och säkerhetspolitiska realiteter. Det är alltid bra
              att se saker. Att gå i världen med ögonen förbundna och tro att
              allting är som förr leder icke framåt.
            </seg>
          </u>
          <u>
            <seg>
              Låt oss ta Natodebatten någon annan gång. Jag ser inte att den
              har någon större relevans för Sverige under de kommande åren.
              Vi samarbetar väl med Nato, och vi ska försöka att utveckla det
              samarbetet. Det ligger entydigt i svenskt intresse. Där har vi
              i alla fall den socialdemokratiska partiledningen på samma våglängd.
            </seg>
          </u>
          <u>
            <seg>
              Vad gäller Lissabonfördraget gäller solidaritetsklausulen alla.
              Den gäller oss fullt ut. Det finns ett påpekande om att det inte
              påverkar om man är med eller icke är med i Nato. Det är en självklarhet.
              För att återkomma till det: Inte ens i den socialdemokratiska
              partimotionen hävdar man att detta skulle vara ett undantag i
              formell bemärkelse från Lissabonfördraget, och det är det inte.
              Om Bosse Ringholm är oklar på den punkten rekommenderas till exempel
              ett studiebesök i Finland, ett land som har diskuterat denna sak
              relativt ingående, och han kan höra exakt samma beskrivning av
              verkligheten, som den faktiskt är, från företrädare för den finska
              statsledningen och för den delen, är jag övertygad om, för det
              finska socialdemokratiska partiet.
            </seg>
          </u>
          <u>
            <seg>
              Det är viktigt att vi för en framtidsorienterad säkerhetspolitisk
              debatt. Det är viktigt att vi har lagt de dubbla budskapens tid
              bakom oss. Det är viktigt att vi redovisar detta fullt ut. Solidaritetsklausulen
              innebär en ny realitet. Det är en realitet som är positiv för
              Europas möjligheter till fred och frihet, som är positiv för Sveriges
              möjligheter att hantera situationer och som ger oss en möjlighet
              att spela en mer framträdande och aktiv roll i europeiska freds-
              och frihetsfrågor än vad som varit fallet tidigare. Det ska vi
              alla vara tacksamma för, inte försöka göra undantag från framtiden
              på det sätt som Bosse Ringholm gör.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2009/10:312 om Dawit Isaak
          </note>
          <note type="speaker">
            Anf. 8 Utrikesminister CARL BILDT (m):
          </note>
          <u>
            <seg>
              Herr talman!
            </seg>
          </u>
          <u>
            <seg>
              Marianne Berg har frågat mig
            </seg>
          </u>
          <u>
            <seg>
              Som interpellanten mycket riktigt påpekar har jag i ett frågesvar
              den 2 mars i år behandlat denna mycket viktiga fråga. Jag har
              även behandlat den i svar på riksdagsfrågor den 18 februari, den
              4 mars och den 1 april förra året.
            </seg>
          </u>
          <u>
            <seg>
              Ärendet med den svensk-eritreanske medborgaren Dawit Isaak är
              fortsatt ett allvarligt humanitärt fall som har hög prioritet
              för utrikesförvaltningen. Regeringen lägger ned stora ansträngningar
              för att nå en lösning, och det ligger alltjämt i sakens natur
              att jag tyvärr inte närmare kan redogöra för hur regeringen arbetar
              med denna fråga.
            </seg>
          </u>
          <u>
            <seg>
              Däremot kan jag säga att vi prövar alla spår som finns i detta
              ärende, och vi agerar i enlighet med det som vi bedömer kan ge
              framgång i fallet. Men vi går inte ut med information om hur vi
              agerar eftersom vi tror att det skulle kunna försvåra en lösning.
            </seg>
          </u>
          <u>
            <seg>
              Det är naturligt att Marianne Berg och andra riksdagsledamöter
              engagerar sig i detta fall. Regeringen delar deras frustration
              över att fallet, efter snart nio långa år, fortfarande är olöst.
            </seg>
          </u>
          <note type="speaker">
            Anf. 9 MARIANNE BERG (v):
          </note>
          <u>
            <seg>
              Herr talman! Tack för svaret, utrikesministern! Jag betvivlar
              inte att regeringen har gjort mycket i frågan men anser inte att
              det är tillräckligt.
            </seg>
          </u>
          <u>
            <seg>
              I september i år har Dawit Isaak suttit fängslad i nio år. Nio
              år är en enormt lång tid. Under den tiden har vi inte ens vetat
              hur Dawit Isaak mår eller hur hans hälsotillstånd sett ut eller
              ser ut. Dawit betalar ett otroligt högt pris för att han uttryckt
              sina åsikter. Han sitter fängslad i Eritrea, ett land som jag
              anser är en diktatur där yttrande- och tryckfrihet inte existerar,
              där mänskliga rättigheter inte finns på kartan.
            </seg>
          </u>
          <u>
            <seg>
              Under de år han har suttit fängslad har många interpellationer
              varit aktuella här i riksdagen, och det är positivt, och många
              skriftliga frågor har framställts. Detta kommer inte att upphöra
              förrän Dawit Isaak befinner sig här i Sverige hos sin fru och
              sina tre barn.
            </seg>
          </u>
          <u>
            <seg>
              Under förra mandatperioden ansåg Vänsterpartiet att Sveriges
              val att försöka med den tysta diplomatin var resultatlöst. Vi
              kan bara konstatera att så är det fortfarande. Den tysta diplomatin
              har inte gett något synligt positivt resultat. Fortfarande efter
              snart nio år sitter en svensk journalist fängslad i Eritrea.
            </seg>
          </u>
          <u>
            <seg>
              Vad kostar det Eritrea att Dawit Isaak hålls inspärrad utan rättegång?
              Vad förlorar Eritreas regim på detta agerande? Mitt svar är solklart:
              Den förlorar ingenting. Tyst diplomati är än så länge resultatlös,
              som jag tidigare tagit upp. Jag anser att det nu är dags att komplettera
              den tysta diplomatin med en tuff, klar och tydlig påtryckningspolitik.
            </seg>
          </u>
          <u>
            <seg>
              Sverige måste visa att det inte är acceptabelt hur läget är i
              Eritrea. Det måste kosta Eritrea något att en svensk medborgare
              sitter fängslad utan rättegång.
            </seg>
          </u>
          <u>
            <seg>
              Jag tycker att regeringen med Carl Bildt i spetsen i stället
              ska lyfta fram frågan i alla tänkbara former, i alla tänkbara
              forum, speciellt i de forum där Sverige möter Eritrea.
            </seg>
          </u>
          <u>
            <seg>
              Jag anser att regeringen med utrikesministern i spetsen måste
              byta strategi. Annars befarar jag och många med mig att Eritrea
              inte kommer att göra ett enda dugg utan bara lutar sig tillbaka,
              och Dawit Isaak fortsatt kommer att sitta fängslad.
            </seg>
          </u>
          <u>
            <seg>
              Så, Carl Bildt, är det inte dags att bryta den tysta diplomatin?
              I svaret från utrikesministern står det: Regeringen lägger ned
              stora ansträngningar för att nå en lösning, och det ligger alltjämt
              i sakens natur att jag tyvärr inte närmare kan redogöra för hur
              regeringen arbetar med denna fråga.
            </seg>
          </u>
          <u>
            <seg>
              Då kan jag konstatera att det är samma svar, oavsett regering.
              Det är inte bara bedrövligt utan också sorgligt att denna strategi
              under snart nio år inte lett till någonting. I en av mina frågor
              anser jag att det är en självklarhet att det nu är dags att i
              alla kontakter med Eritrea och i alla forum kräva att Dawit Isaak
              omedelbart frisläpps. Är detta verkligen för mycket begärt, Carl
              Bildt?
            </seg>
          </u>
          <note>
            Anf. 10 CECILIA WIGSTRÖM i Göteborg (fp):
          </note>
          <u>
            <seg>
              Herr talman! Jag vill tacka utrikesministern för svaret. Jag
              vill särskilt tacka Marianne Berg för att hon har ställt den här
              interpellationen till utrikesministern. Det är viktigt att Marianne
              på det här viset har uppmärksammat Dawit Isaak, som har suttit
              i fängelse i mer än åtta år, snart nio år, i Eritrea. Många av
              dem som fängslades tillsammans med Dawit Isaak har dött i fångenskap.
              Det behövs verkligen att vi ständigt påminner om Dawit Isaaks
              fall och riktar våra strålkastare mot den grymma diktaturen.
            </seg>
          </u>
          <u>
            <seg>
              Vi har en skyldighet att solidariskt tänka på hans fru och tre
              barn som väntar i Göteborg.
            </seg>
          </u>
          <u>
            <seg>
              Den tvärpolitiska Dawit Isaak-gruppen, som har representanter
              för alla riksdagspartier, här i riksdagen har ända sedan förra
              mandatperioden ansett att den tysta diplomatin har nått vägs ände.
              Mer än åtta år har gått, mer än 3 000 dagar och inga resultat,
              utan Dawit Isaak sitter fortfarande inspärrad. Vi har därför i
              flera år krävt att Sverige ska verka för att EU avbryter sitt
              bistånd till landet och att vi inför smarta sanktioner, fryser
              regimens tillgångar i andra länder och även inför reseförbud.
              Och precis som Marianne Berg påpekade måste det kosta, det måste
              svida i skinnet för den här regimen när man begår grova övergrepp
              mot mänskliga rättigheter och då också mot en svensk medborgare.
            </seg>
          </u>
          <u>
            <seg>
              Oavsett regering har vi i den tvärpolitiska gruppen i någon mån
              talat för döva öron. Det sker ingen förändring av politiken. Frågan
              är då: Hur länge kan regeringen upprätthålla tilltron till den
              här strategin?
            </seg>
          </u>
          <u>
            <seg>
              Nu händer det i alla fall lite. Före jul kom ett nytt säkerhetsrådsbeslut
              om att införa ett vapenembargo mot Eritrea för att landet destabiliserar
              hela regionen genom att stödja olika terroristgrupper i grannländerna.
              Säkerhetsrådsresolutionen innebär att ett vapenembargo ska införas
              mot Eritrea och att det även införs just det som vi i den tvärpolitiska
              gruppen har efterlyst, nämligen resesanktioner mot ledarskapet
              och att man ska frysa tillgångarna för det politiska och det militära
              ledarskapet.
            </seg>
          </u>
          <u>
            <seg>
              Just nu håller FN på att se över vilka personer som ska ingå
              på listan, vilka personer som är det militära ledarskapet och
              vilka som är de politiska. Från min utgångspunkt är det självklart
              att det är presidenten Afwerki i Eritrea som är ansvarig för det
              som landet gör mot andra länder och mot Dawit Isaak. Då är min
              fråga till utrikesministern: Vad gör nu Sverige i FN när FN håller
              på att peka ut vilka personer som ska bli föremål för reserestriktioner
              och frysta tillgångar? Det är min fråga.
            </seg>
          </u>
          <u>
            <seg>
              Eftersom det här inte är direkt Dawit Isaak-relaterat, hoppas
              jag att Sverige i den här frågan vågar stå upp och tydliggöra
              att FN nu ska vara tufft mot den eritreanska regimen.
            </seg>
          </u>
          <note type="speaker">
            Anf. 11 CARL B HAMILTON (fp):
          </note>
          <u>
            <seg>
              Herr talman! Europeiska unionen kommer att fortsätta ge Eritrea
              ungefär 1 miljard kronor i bistånd, trots att Dawit Isaak och
              tusentals andra människor är fängslade utan rättegång och övergrepp
              mot mänskliga rättigheter pågår dagligen och stundligen.
            </seg>
          </u>
          <u>
            <seg>
              Det finns ett jättestort problem med att fördöma en regim för
              att den bryter mot mänskliga rättigheter och samtidigt belöna
              den. Europeiska unionen fortsätter att skicka biståndspengar till
              Eritrea, och den eritreanska regimen fortsätter att kränka mänskliga
              rättigheter.
            </seg>
          </u>
          <u>
            <seg>
              Då är frågan vad den svenska regeringen gör inom Europeiska unionen.
              Vi är en av 27 medlemsstater. Vilken politik driver vi där för
              att på olika sätt få Eritrea att respektera mänskliga rättigheter?
              Då är frågan om att dra in de här biståndspengarna en naturlig
              fråga som måste ställas och naturligtvis kommer upp.
            </seg>
          </u>
          <u>
            <seg>
              Vi kan naturligtvis säga att vi inser att landet är fattigt och
              behöver hjälp. Men stödet måste enligt min mening villkoras så
              att landet antingen åtminstone stöder eller följer de mest grundläggande
              mänskliga rättigheterna rätten till liv, frihet, personlig säkerhet
              eller också måste man se till, och det låter sig lättare sägas
              än göras, att pengarna går direkt till befolkningen och inte till
              regeringen direkt eller indirekt. Som det nu är betalar Europeiska
              unionen understöd till regeringar som bryter mot de mänskliga
              rättigheterna allmänt sett och särskilt i Eritrea.
            </seg>
          </u>
          <u>
            <seg>
              Då är min fråga till utrikesminister Carl Bildt: Hur motiverar
              utrikesministern att Sverige, som det förefaller mig, inom Europeiska
              unionen är passivt i frågan om att dra in biståndet? Och hur ser
              han och den svenska regeringen på strategin att dra in biståndet
              för att på så sätt öka trycket på regimen i Eritrea?
            </seg>
          </u>
          <u>
            <seg>
              Precis som tidigare har sagts här har den strategi som har prövats
              varit resultatlös. Den har varit utan framgång. Då är det ju lite
              konstigt om man bara säger att vi driver tyst diplomati, men vi
              ser inget resultat, och då ska vi driva mer av den resultatlösa
              politiken. Hur länge ska den strategin pågå, som bland annat Cecilia
              Wigström frågade? Man kan inte vänta hur länge som helst, enligt
              min mening. Var menar utrikesministern att gränsen går för att
              Sverige ska, till exempel inom Europeiska unionen, agera för att
              dra in biståndet?
            </seg>
          </u>
          <note type="speaker">
            Anf. 12 Utrikesminister CARL BILDT (m):
          </note>
          <u>
            <seg>
              Herr talman! Det faktum att successiva regeringar under lång
              tid har gjort ansträngningar som inte har lyckats kan inte vara
              något övertygande argument för att slå in på en linje som alla
              som har sysslat med frågan är övertygade om skulle komma att misslyckas.
              Det är skillnad mellan att ännu inte ha lyckats och att slå in
              på en politik som med all sannolikhet skulle komma att misslyckas.
              Och när jag talar om misslyckas i det fallet vill jag vara tydlig
              med att vi har att hantera en människas liv som förmodligen befinner
              sig i en mycket utsatt situation. Våra möjligheter till kontroll
              över vad som skulle inträffa med honom i ett läge där vi skulle
              slå över till en annan linje är närmast obefintliga, om ni förstår
              vad jag menar. Så en viss försiktighet i umgänget med frågan är
              påkallad, och det tror jag att alla är rätt medvetna om.
            </seg>
          </u>
          <u>
            <seg>
              Jag vill bara säga till Marianne Berg, när vi använder uttrycket
              tyst diplomati, att vi inte är tysta om vad vi tycker. Vi är inte
              tysta om vad vi vill. Det tror jag inte heller att Marianne Berg
              menade, men jag vill bara göra det klarläggandet. Men där vi faktiskt
              är tysta, och där jag personligen är övertygad om att det är rätt,
              är med att i detalj informera om kontakter och åtgärder som vi
              vidtar.
            </seg>
          </u>
          <u>
            <seg>
              Det som jag har sagt tidigare och fortsätter att säga är att
              det här är en fråga som är högt prioriterad. Det arbetas med den.
              Det kan jag försäkra. Hade jag känt till någon sten som ännu inte
              var vänd i frågan hade jag sett till att det hade vänts på den
              stenen. Det vänds kontinuerligt på stenar i denna fråga, och det
              kommer att fortsätta att så vara fallet intill dess att vi har
              den lösning som vi strävar efter.
            </seg>
          </u>
          <u>
            <seg>
              Cecilia Wigström tog upp frågan om de FN-sanktioner som nu har
              beslutats och som är relaterade till den regionala situationen
              och specifikt till situationen i Somalia och de individuella sanktioner
              som ska beslutas. Det här ligger i sanktionskommittén inom FN.
              Den är sammansatt av medlemmarna av Förenta nationernas säkerhetsråd.
              I detta ingår inte Sverige, ty följande har vi ingen del i den
              direkta sanktionsdiskussion som där förs. Den förs i allmänhet
              bakom synnerligen lyckta dörrar. De sanktionerna är relaterade
              till det som säkerhetsrådet har sagt att de ska vara relaterade
              till, så jag är inte alldeles övertygad om att det vore klokt
              att försöka föra in andra frågeställningar, förutom det faktum
              att jag är övertygad om att de skulle tillbakavisas av säkerhetsrådets
              medlemmar, och då skulle tillbakavisandet i sig vara en negativ
              signal.
            </seg>
          </u>
          <u>
            <seg>
              Carl B Hamilton tar upp frågan om biståndet. Och det är alldeles
              rätt, som han säger, att EU ger ett visst bistånd också till Eritrea.
              Det är en del av det så kallade Cotonouavtalet som vi har med
              ett mycket stort antal olika stater, och där ingår denna. Inte
              alla dessa stater, om jag uttrycker saken försiktigt, är några
              fullfjädrade demokratier med en samhällsutveckling som vi har
              anledning att vara stolta över. Det är därför som vi har tyckt
              att det varit riktigt att fortsätta med ett begränsat stöd till
              Eritrea. Det är inriktat på vissa saker. Det är den humanitära
              situationen som är svår. Man ska aldrig låta enskilda människor
              drabbas av det faktum att de råkar leva under en viss typ av regim.
              Det är inriktat på att försöka stödja mänskliga rättigheter, svårt
              som detta kan vara, och det är inriktat på försök till god samhällsstyrning.
              Det finns en framtid för Eritrea bortom de svårigheter och den
              situation som landet har i dag. Det är också inriktat på att kunna
              bibehålla den politiska dialog som finns med Eritrea, som är betydelsefull
              också i det konkreta fall som vi talar om nu.
            </seg>
          </u>
          <u>
            <seg>
              När detta är sagt håller jag gärna med Carl B Hamilton om att
              det alltid är en känslig avvägning att göra, alldeles bortsett
              från detta synnerligen ömmande och synnerligen för oss viktiga
              konsulära fall, när det gäller bistånd till den här typen av regimer.
              Därför är vi inriktade väldigt mycket på att se till att biståndet
              sker på ett sådant sätt att det medverkar både till de omedelbara
              humanitära målen och till de långsiktiga andra mål som vi kan
              ha när det gäller relationerna, i detta fall mellan Europeiska
              unionen och landet i fråga.
            </seg>
          </u>
          <note type="speaker">
            Anf. 13 MARIANNE BERG (v):
          </note>
          <u>
            <seg>
              Herr talman! Jag får tacka utrikesministern för svaret.
            </seg>
          </u>
          <u>
            <seg>
              Ja, vi har att hantera en människas liv. Då är frågan: Kan vi
              vänta med att agera mer kraftfullt? Där är vi inte riktigt överens.
              Jag hade kanske inte väntat mig det heller, men jag hade hoppats
              på en öppning för en tydligare och mer kraftfull svensk politik
              för att få Dawit Isaak hem till Sverige.
            </seg>
          </u>
          <u>
            <seg>
              Dawit sitter fängslad sedan september 2001. Det har alltså snart
              gått nio år. Under dessa år har fler journalister arresterats.
              Enligt Reportrar utan gränser sitter i dag ca 30 journalister
              i fängelse i Eritrea. I förhållande till befolkningsmängd är det
              jämförbart med Kina och Iran. Det är under all kritik.
            </seg>
          </u>
          <u>
            <seg>
              Vi vet att förhållandena i fängelserna är usla. De regimtrogna
              säger dock klart och tydligt att Dawit mår bra. Hur kan vi lita
              på det när ingen från Sverige har fått besöka honom? Säger man
              så men döljer något? Det kan vi inte veta eftersom ingen har fått
              lov att besöka honom.
            </seg>
          </u>
          <u>
            <seg>
              Herr talman! Den 7 januari antog Europaparlamentet en resolution
              som kräver att Dawit Isaak friges. Det var mycket positivt. Europeiska
              unionen kan dock göra mer för att se till att de mänskliga rättigheterna
              blir verklighet i Eritrea och för att få Dawit Isaak och många
              andra fångar frisläppta.
            </seg>
          </u>
          <note>
            Det vore på sin plats, som Carl B Hamilton var inne på, att EU:s
            bistånd till Eritrea stoppas. EU och Eritrea kom överens om ett
            nytt biståndsavtal för perioden 20082013. Summan ökade från 97
            miljoner euro till 122 miljoner euro, det vill säga långt över
            1 miljard svenska kronor.
          </note>
          <u>
            <seg>
              Om man fortsätter med detta, vad ger det för signal till landets
              regim? Helt fel signal, tror jag. Det finns ingen anledning för
              Sverige att via ekonomiskt bistånd stödja ett land som håller
              en svensk medborgare tillika EU-medborgare fängslad utan rättegång
              och som totalt saknar ambition att påbörja demokratiska reformer.
              Däremot är det viktigt att det humanitära biståndet fortsätter
              och går till de eritreaner som behöver det, till exempel till
              dem som lider av svält.
            </seg>
          </u>
          <u>
            <seg>
              Herr talman! Jag begär kanske för mycket av utrikesministern
              igen, men jag vill att Sverige ska agera och verka för att stoppa
              allt bistånd som ligger utanför det humanitära. Jag ser fram emot
              utrikesministerns svar på hur han tänker agera i frågan.
            </seg>
          </u>
          <note>
            Anf. 14 CECILIA WIGSTRÖM i Göteborg (fp):
          </note>
          <u>
            <seg>
              Herr talman! Utrikesministern sade att fallet Dawit Isaak kräver
              försiktighet. Det gör det säkerligen. Många av dem som fängslades
              med Dawit Isaak har dött i fångenskap, och de hade förmodligen
              ingen utländsk regering som brydde sig om dem. Den största risken
              för politiska fångar i diktaturer runt om i världen är att ingen
              bryr sig. Man sitter inspärrad utan att någon ser det.
            </seg>
          </u>
          <u>
            <seg>
              Vad gäller FN:s sanktioner menar jag på intet sätt att Sverige
              ska föra in fallet Dawit Isaak som ett skäl eller en ytterligare
              grund för vilka som ska hamna på listan till FN:s sanktionskommitté.
              Självklart bryr sig FN i säkerhetsrådsresolutionen bara om att
              Eritrea har en destabiliserande roll för freden i regionen. Utrikesministern
              vet dock mycket väl att FN är politik. Just nu sitter man säkert
              i sanktionskommittén och funderar på om man ska vara mjuk eller
              hård mot regimen. Sverige sitter inte med vid bordet, men vi har
              ambassadörer på plats och vi finns i FN:s korridorer. Jag hade
              därför önskat att utrikesministern hade varit tydlig med att vi
              som land ska lobba för att sanktionskommittén ska vara hård mot
              Eritrea, för det är en skurkregim med en skurkpresident.
            </seg>
          </u>
          <u>
            <seg>
              Hur tänker Sverige hantera sanktionerna? Det förekommer att det
              i Sverige samlas in pengar till regimen i Eritrea, pengar som
              används till vapenköp och annat. Hur ska Sverige stoppa detta
              så att vi inte är med och finansierar Eritreas brott mot FN:s
              sanktioner?
            </seg>
          </u>
          <note type="speaker">
            Anf. 15 CARL B HAMILTON (fp):
          </note>
          <u>
            <seg>
              Herr talman! Hur man i länder som styrs av diktatorer och där
              villkoren är eländiga når fram till folket med utländskt bistånd
              är en urgammal diskussion. Vi vet att det är svårt; Zimbabwe och
              många andra länder är exempel på dilemmat att både stödja och
              fördöma. Carl Bildt pekar på detta i fråga om Eritrea. Visst är
              det bra med bistånd till fattigdomsbekämpning och god samhällsstyrning,
              men samtidigt är det otvivelaktigt så att pengarna också indirekt
              stöder den regim som sitter i landet. Jag tror i och för sig inte
              att vi är oense om detta dilemma, utan frågan är hur man bedömer
              situationen i Eritrea.
            </seg>
          </u>
          <u>
            <seg>
              Min fråga gäller Europeiska unionen. Vilken linje driver Sverige
              och vilken position har Sverige i ministerrådet när denna fråga
              kommer upp och när det gäller att ställa krav på Eritrea i fråga
              om mänskliga rättigheter och kanske också just fallet Dawit Isaak?
              Vilken hållning har andra regeringar? Det vore bra om utrikesministern
              kan säga något om det.
            </seg>
          </u>
          <u>
            <seg>
              Utrikesministern genmäler att det faktum att inga resultat syns
              inte innebär att man ska byta politik eftersom alternativet kan
              vara ännu sämre. Detta är bekymmersamt. Ännu sämre politik än
              den nuvarande innebär, vilket jag helst inte vill spekulera i,
              att Dawit Isaak skulle kunna omkomma.
            </seg>
          </u>
          <u>
            <seg>
              Frågan måste dock fortfarande ställas. Nuvarande politik har
              inte varit framgångsrik. Måste man då inte trots allt pröva en
              annan politik, en politik som innehåller villkor för till exempel
              Europeiska unionens bistånd till Eritrea?
            </seg>
          </u>
          <note type="speaker">
            Anf. 16 Utrikesminister CARL BILDT (m):
          </note>
          <u>
            <seg>
              Herr talman! Låt mig ta vid där Carl B Hamilton slutade. Jag
              håller med om att det är ett dilemma, och vi är medvetna om detta.
              Carl B Hamilton och andra säger att politiken inte har lyckats,
              och så är det i någon utsträckning. Kritiken antyder dock att
              det har varit likadant hela tiden, och så är det inte. Bortom
              det faktum att vi inte skickar pressmeddelanden och ger intervjuer
              i detalj förändras vårt agerande hela tiden. Vi prövar ständigt.
            </seg>
          </u>
          <u>
            <seg>
              Som jag sade tidigare lyfter och vänder vi på alla stenar. Vi
              har vänt på en del konventionella och okonventionella stenar och
              på en del uppenbara och alldeles påtagligt mindre uppenbara stenar.
              Finns det ytterligare stenar att vända på försäkrar jag att vi
              kommer att göra det även om det tar oss till utkanten av vad vi
              normalt ägnar oss åt i svensk utrikespolitik.
            </seg>
          </u>
          <u>
            <seg>
              Politiken förändras och aktiviteten fortsätter, men vi tror inte
              att det är lämpligt att skicka pressmeddelanden om varje detalj
              i detta. Det är en bedömning som är lika tydlig under denna regering
              som under den förra. Agerandet utvecklas dock ständigt.
            </seg>
          </u>
          <u>
            <seg>
              Cecilia Wigströms fråga gällde hur vi ska hantera FN-sanktionerna.
              Dem ska vi hantera på det sätt som vi alltid gör. Vi hör till
              dem som är och ska vara rätt fundamentalistiska när det gäller
              att implementera beslut som fattas av FN:s säkerhetsråd. Det kommer
              vi alltså självfallet att göra när besluten väl når oss.
            </seg>
          </u>
          <u>
            <seg>
              Dilemmat bistånd eller inte bistånd illustreras också i diskussionen
              här. Marianne Berg säger att vi borde stoppa allt bistånd utom
              det humanitära. Det humanitära biståndet är dock en rätt stor
              del av det som ges. Carl B Hamilton säger att vi borde ompröva
              allt bistånd, men det kanske inte är så klokt att börja ifrågasätta
              stödet till mänskliga rättigheter.
            </seg>
          </u>
          <u>
            <seg>
              Jag fick en konkret fråga tack och lov fick jag lite information
              igen om vad de andra medlemsstaterna säger. Inget land har motsatt
              sig kommissionens förslag när det gäller inriktningen av detta.
            </seg>
          </u>
          <u>
            <seg>
              Vi ska inte glömma att det också har att göra med att vi har
              intresse av att engagera Eritrea i andra frågor som rör den regionala
              säkerheten. Det handlar inte bara om gränskonflikten mellan Etiopien
              och Eritrea, där Eritrea oavsett regim har mer rätt än den andra
              parten. Det handlar också om konflikten i Somalia och situationen
              i Sudan. Eritrea är en aktör. Som europeisk union har vi intresse
              av att ha en relation till den aktören och av att ha en dialog
              med den aktören. Inom ramen för den dialogen är det naturligt
              att vi utnyttjar de möjligheter som kan finnas att föra fram andra
              frågor som kan vara av intresse för oss. Att förlora den kanalen
              skulle inte nödvändigtvis vara av intresse när det gäller att
              lösa det konkreta problem som vi diskuterar här.
            </seg>
          </u>
          <u>
            <seg>
              Det är bra att vi då och då får denna möjlighet att diskutera
              saken också i riksdagen. Jag tror att vi är helt ense om vad vi
              vill uppnå. Vi är inte tysta med vad vi vill uppnå. Vi är inte
              tysta med vad vi tycker.
            </seg>
          </u>
          <u>
            <seg>
              Det är naturligt att man i riksdagen vill ha en något större
              öppenhet jag skulle uppfatta det som relativt upprörande om så
              inte var fallet. Men det är också naturligt att vi har att hela
              tiden pröva den framgångsväg som vi tror har störst förutsättningar.
              Jag kan försäkra att vi ständigt gör det.
            </seg>
          </u>
          <note type="speaker">
            Anf. 17 MARIANNE BERG (v):
          </note>
          <u>
            <seg>
              Herr talman! Jag tackar utrikesministern för svaret. Jag tackar
              också Cecilia Wigström och Carl B Hamilton som deltagit i den
              här interpellationsdebatten. Det ger större tyngd och kraft när
              man tar upp sådana här frågor blocköverskridande. Det tycker jag
              är glädjande.
            </seg>
          </u>
          <u>
            <seg>
              Vänsterpartiet har ju syftet att få Dawit frisläppt genom att
              rikta mycket ljus mot Eritrea. Vi gör det tillsammans med ledamöter
              i riksdagen och andra aktörer som journalister, tidningar och
              det civila samhället. Vi vet att diktaturer hatar att få den belysningen
              på sig. Ofta kan det ha en hämmande effekt.
            </seg>
          </u>
          <u>
            <seg>
              Den svenska regeringen bör enligt mig och Vänsterpartiet ändra
              sin strategi för att få Dawit Isaak fri. Låt honom inte, som Cecilia
              Wigström tog upp, gå samma sorgliga öde till mötes som den svenske
              medborgaren Kifleyesus Ogbacristos som så tragiskt avlidit på
              grund av de fruktansvärda förhållandena i de eritreanska fängelserna.
            </seg>
          </u>
          <u>
            <seg>
              Jag anser att det är dags att agera rakt och tydligt och ta upp
              frågan i olika forum, visa en tydlig och öppen linje och en politisk
              strategi som inte längre håller fast vid det tysta. Det är något
              som jag är överens med utrikesministern om.
            </seg>
          </u>
          <u>
            <seg>
              Jag vill inte säga att regeringen inte har gjort något; det tror
              jag att man har. Vi ser olika på hur vi ska agera.
            </seg>
          </u>
          <u>
            <seg>
              Jag förstår inte hur det skulle skada Dawit om frågan togs upp
              i olika forum där vi möter Eritrea eller möter andra EU-länder
              som diskuterar detta.
            </seg>
          </u>
          <u>
            <seg>
              Det skrivs ju om ärendet i medierna här hemma i Sverige liksom
              utomlands och på Internet. Jag förstår inte varför man inte kan
              vara mer kraftfull i vissa forum.
            </seg>
          </u>
          <note type="speaker">
            Anf. 18 Utrikesminister CARL BILDT (m):
          </note>
          <u>
            <seg>
              Herr talman! Jag avstår från ett slutanförande. Jag tror att
              vi är eniga om vad vi vill uppnå. Jag tycker också att det är
              bra att det då och då blir diskussion. Jag delar uppfattningen
              att det är bra att den är blocköverskridande och kan föras i den
              anda som vi har haft nu.
            </seg>
          </u>
          <u>
            <seg>
              Jag kan försäkra att vi kommer att fortsätta att vända på alla
              de stenar vi är medvetna om. Om vi hittar en ny sten som det ska
              vändas på kan jag försäkra att vi kommer att vända på den också.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2009/10:290, 291, 292, 299 och
            310 om ekonomisk politik och jämställdhet
          </note>
          <note type="speaker">
            Anf. 19 Finansminister ANDERS BORG (m):
          </note>
          <u>
            <seg>
              Herr talman! Hillevi Larsson, Carina Ohlsson, Fredrik Lundh Sammeli,
              Monica Green och Eva-Lena Jansson har interpellerat i frågor om
              ekonomisk jämställdhet. Carina Ohlsson har dessutom frågat mig
              varför Sverige har en högre beskattning av pensionärer än löntagare
              med samma inkomst. Jag väljer att ge ett gemensamt svar på dessa
              interpellationer.
            </seg>
          </u>
          <u>
            <seg>
              Jämställdhetspolitiken är central för att trygga välfärden och
              skapa förutsättningar för att möta Sveriges långsiktiga utmaningar.
              Regeringen har därför mer än tiodubblat resurserna till jämställdhetspolitiken
              under mandatperioden. Ekonomisk jämställdhet skapas genom ett
              långsiktigt och strategiskt arbete. För att främja kvinnors och
              mäns lika möjligheter att utvecklas i arbetslivet och för att
              skapa förutsättningar för samordning, analys och uppföljning av
              jämställdhetspolitiken, har därför regeringen beslutat om en strategi
              för jämställdhet på arbetsmarknaden och i näringslivet.
            </seg>
          </u>
          <u>
            <seg>
              Nyckeln till ekonomisk jämställdhet mellan kvinnor och män är
              ett jämställt arbetsliv. Nivån på många typer av transfereringsinkomster
              bestäms av arbetsinkomsten. Med en politik inriktad på jämställda
              löner och fler kvinnor i arbete skapas förutsättningar för jämlika
              disponibla inkomster.
            </seg>
          </u>
          <u>
            <seg>
              Jobbskatteavdraget är utformat så att det ska löna sig bättre
              att arbeta. Detta gäller för såväl kvinnor som män, och oavsett
              om man är gammal eller ung. När det gäller pensionärernas ekonomiska
              situation är det avgörande att Sverige har en stark ekonomi. Då
              krävs en politik som är inriktad på att få fler i arbete. Fler
              får mer i lön och pensionerna räknas upp snabbare. Med fler i
              arbete skapas förutsättningar för att det ska finnas tillräckligt
              med hjälpande händer inom vård och omsorg samtidigt som finansieringen
              av välfärden säkras långsiktigt.
            </seg>
          </u>
          <u>
            <seg>
              Arbete och ansvar för hem och familj måste gå att förena. Skattereduktionen
              för hushållsarbete underlättar för kvinnor och män att få ihop
              vardagspusslet. Jämställdhetsbonusen skapar förutsättningar för
              ett jämställt föräldraskap och ett jämställt deltagande i arbetslivet.
              Även jobbskatteavdraget gynnar jämställdheten. Två makar som arbetar
              halva året var får behålla mer av arbetsinkomsten än om en är
              helt föräldraledig och en jobbar hela året.
            </seg>
          </u>
          <u>
            <seg>
              Sverige ska vara ett bra och tryggt land att åldras i. Därför
              vill jag avslutningsvis framhålla att pensionärerna, kvinnor som
              män, är en prioriterad grupp i regeringens fortsatta arbete.
            </seg>
          </u>
          <note>
            Talmannen meddelade att Fredrik Lundh Sammeli, som framställt
            en av interpellationerna, anmält att han var förhindrad att delta
            i debatten.
          </note>
          <note type="speaker">
            Anf. 20 HILLEVI LARSSON (s):
          </note>
          <u>
            <seg>
              Herr talman! I svaret sägs att resurserna för jämställdhetsarbetet
              har tiodubblats. Det är naturligtvis positivt. Problemet är att
              resultaten går åt fel håll. Jämställdheten har gått tillbaka sedan
              regeringen tillträdde. Det är det som är det stora problemet.
            </seg>
          </u>
          <u>
            <seg>
              Man kan se det på att kvinnors ekonomi har blivit sämre än mäns.
              Det handlar om skattesänkningar och förändringar när det gäller
              a-kassa och sjukförsäkring. Man måste se det i sin helhet.
            </seg>
          </u>
          <u>
            <seg>
              Skattesänkningarna har framför allt gått till män och framför
              allt till rika män. Jämför man män och kvinnor går en majoritet
              av sänkningarna till männen. Jämför man rika män och fattiga kvinnor
              blir det ännu tydligare att resurser försvinner från de fattiga
              kvinnorna till de rika männen. Det tycker jag att man måste ifrågasätta
              ur ett jämställdhetsperspektiv.
            </seg>
          </u>
          <u>
            <seg>
              Även om intentionerna är goda har resultaten tyvärr blivit dåliga.
              Regeringen menar att man vill gynna arbete och att det handlar
              om arbetslinjen. Det låter ju bra. Problemet är att många kvinnor
              inte vill annat än att jobba mer. Många kvinnor är deltidsarbetslösa
              en del frivilligt en hel del ofrivilligt. Det finns ju inga heltidsjobb
              att få.
            </seg>
          </u>
          <u>
            <seg>
              Det finns en diskriminering mot kvinnor i arbetslivet. I kvinnodominerade
              områden både i den offentliga och privata sektorn är det deltid
              som gäller. Det blir då ändå svårare att få ekonomin att gå ihop.
              Till detta kommer att man har förändrat reglerna för deltidsarbetslöshet
              som gör att man i princip inte kan vara deltidsarbetslös om man
              inte är beredd att leva på en extremt låg ekonomisk nivå eller
              har en man som försörjer en.
            </seg>
          </u>
          <u>
            <seg>
              Det slår extra hårt mot ensamstående kvinnor med barn. De ska
              ju försörja sina familjer själva. De har fått det ännu svårare
              att gå ihop.
            </seg>
          </u>
          <u>
            <seg>
              Ett budskap som dessa kvinnor möts av är att de ska säga upp
              sig från sitt deltidsjobb och söka heltidsjobb. Men det finns
              inga jobb att få. Det är det som är grundproblemet. Även om man
              säger att de får större skattesänkning om de jobbar mer och tjänar
              mer är detta inte en realitet för många av kvinnorna.
            </seg>
          </u>
          <u>
            <seg>
              Det är få som har sökt jämställdhetsbonus och den gör en liten
              skillnad i ekonomin även om man får det fullt ut. När det gäller
              avdrag för hushållsnära tjänster är det också en stor snedfördelning.
              Man kan se att de som framför allt har sökt det är höginkomsttagare
              och nästan ingen bland låginkomsttagarna, alltså en liten andel
              som har sökt det. Därför kan man se att det slår väldigt negativt,
              och det blir återigen en förskjutning mot dem som har mest som
              får ännu större förmåner. Det kan vara minst lika tufft att få
              livspusslet, som man talar om, att gå ihop för en ensamstående
              kvinna med barn. Men hon har inte råd att anlita någon för att
              utföra hushållsnära tjänster och därmed få göra avdrag för det.
            </seg>
          </u>
          <u>
            <seg>
              Jag skulle därför gärna vilja se en jämställdhetspolitik som
              inte bara riktar sig till de kvinnor som har bäst inkomster och
              störst förmögenhet utan en jämställdhetspolitik där man faktiskt
              ser helheten, och där är kvinnorna missgynnade jämfört med männen
              i dag.
            </seg>
          </u>
          <u>
            <seg>
              Min förhoppning är alltså att man helt enkelt ser över denna
              politik och kommer tillbaka med ett bättre förslag.
            </seg>
          </u>
          <note type="speaker">
            Anf. 21 CARINA OHLSSON (s):
          </note>
          <u>
            <seg>
              Herr talman! Jag tycker inte att jag har fått ett svar av finansministern
              på min fråga: På vilka fakta och omständigheter grundas finansministerns
              och regeringens politik att Sverige som enda välfärdsstat har
              en högre beskattning av pensionärer jämfört med löntagare med
              samma inkomst?
            </seg>
          </u>
          <u>
            <seg>
              I svaret hör vi att jobbskatteavdraget är utformat så att det
              ska löna sig bättre att arbeta. Vi socialdemokrater tycker också
              att det ska löna sig att ha arbetat och att skatten på pension
              ska vara densamma som skatten på lön.
            </seg>
          </u>
          <u>
            <seg>
              Sverige har 1,7 miljoner ålderspensionärer varav 55 procent är
              kvinnor. Till dem kan man också räkna en halv miljon förtidspensionärer
              varav majoriteten utgörs av kvinnor.
            </seg>
          </u>
          <u>
            <seg>
              Genomsnittspensionen för ålderspensionärer över 65 år är 13 925
              kronor per månad. Pensionen för kvinnor är lägre, och det är väl
              ingen som blir förvånad över det eftersom den, precis som det
              står i svaret, följer löneutvecklingen, vilket Hillevi Larsson
              talade om tidigare. Genomsnittspensionen för kvinnor är 11 025
              kronor.
            </seg>
          </u>
          <u>
            <seg>
              Skatten för en manlig genomsnittspensionär är 700 kronor högre
              per månad och för en kvinnlig genomsnittspensionär 600 kronor
              högre per månad, eftersom kvinnorna har lägre lön, än för dem
              som förvärvsarbetar. Om man räknar under en livstid får kvinnorna
              antagligen tillgodoräkna sig lite mer eftersom de lever längre.
              Men under tiden som kvinnorna lever ska de kunna försörja sig
              själva. Jag hoppas att finansministern och jag är överens i den
              frågan. Såvitt jag vet har denna regering inte kommit med någon
              ny jämställdhetsproposition. Då är det den förra regeringens som
              gäller, och enligt den ska man ha makt att kunna forma sitt eget
              liv. För många kvinnor, pensionärer och de som har låg pension,
              är detta en omöjlighet i högerregeringens Sverige i dag.
            </seg>
          </u>
          <u>
            <seg>
              Jag hoppas verkligen att finansministern tar del av denna statistik,
              och jag är övertygad om att han också har gjort det. Men tydligen
              har det inte gjort ett så stort intryck att regeringen ändrar
              sin politik på detta område.
            </seg>
          </u>
          <u>
            <seg>
              Man kan se att de som har mycket låg pension trots en liten skattesänkning
              har fått mindre pengar eftersom pensionerna har blivit lägre för
              många. Det gäller även pensionärer med små inkomster. Jag kontrollerade
              detta senast i går med min mamma som har en mycket låg pension.
              Hon fick 5 kronor mindre i pension per månad. Så slog det för
              henne. Hon har en pension på mindre än 7 000 kronor i månaden.
              Om hon hade varit ensamstående hade hon antagligen haft väldigt
              svårt att klara sig även om hon då hade fått bostadstillägg.
            </seg>
          </u>
          <u>
            <seg>
              Jag tycker att finansministern ska svara på vilka initiativ han
              tänker ta för att jämna ut skillnaderna mellan rika och fattiga
              och mellan kvinnor och män. Det ska naturligtvis gälla även pensionärer.
              Det är så som vi socialdemokrater ser på detta. Det ska vara en
              politik som gäller för alla.
            </seg>
          </u>
          <note type="speaker">
            Anf. 22 MONICA GREEN (s):
          </note>
          <u>
            <seg>
              Herr talman! Jag tackar för svaret. Liksom Carina Ohlsson har
              inte heller jag fått svar på frågorna i min interpellation. Jag
              skulle vilja återkomma något till den eftersom vi måste se på
              helheten, Anders Borg. När Anders Borg svarar att man har satsat
              så och så mycket pengar tittar han inte på helheten. Han ger med
              den ena handen, men han tar desto mer med den andra handen.
            </seg>
          </u>
          <u>
            <seg>
              När man ska se till att jämställdheten genomsyrar allt arbete
              måste man se till att det finns en välfärdssektor värd namnet
              och att det finns en politik för både män och kvinnor så att männen
              inte dominerar så fullständigt som de gör med den borgerliga regeringens
              politik.
            </seg>
          </u>
          <u>
            <seg>
              Fler kvinnor än män är ålderspensionärer, precis som Carina Ohlsson
              påpekade. Fler kvinnor än män är också förtidspensionärer och
              långtidssjukskrivna eftersom de har blivit utslitna i sina arbeten
              inom välfärdssektorn. De har missgynnats av den borgerliga regeringen.
              Regeringen har missgynnat kvinnorna eftersom de har avskaffat
              förmögenhetsskatten och sänkt fastighetsskatten kraftigt för de
              stora och dyra villorna, och det är männen som äger dem. Detta
              har regeringen gjort genom att försämra i välfärdssektorn. När
              man har sänkt skatten drastiskt för de rika männen i storstäderna
              har välfärdssektorn fått stryka på foten.
            </seg>
          </u>
          <u>
            <seg>
              Döm därför om vår förvåning när det i dag kom ytterligare ett
              dystert besked till kommunerna och landstingen, som om det inte
              vore nog att 25 000 välfärdsarbetare redan har fått lämna välfärdssektorn.
              Hur många fler kommer att få lämna välfärdssektorn med Anders
              Borgs politik nu när han ger besked om att kommuner och landsting
              inte får några ytterligare pengar nästa år? För i år gav ni 10
              miljarder för att det är valår och för att det inte ska bli för
              stora uppsägningar just i år inom de kvinnodominerade yrkena.
              Men vi får nu besked om att det nästa år inte blir några ytterligare
              pengar.
            </seg>
          </u>
          <u>
            <seg>
              Konjunkturinstitutet räknade i förra veckan ut att kommun- och
              landstingssektorn behöver 13 ½ miljard ytterligare nästa år för
              att klara sina behov och den demografiska utmaning som vi står
              inför med en allt äldre befolkning. Särskilt inom landstingssektorn
              behövs det ytterligare höjningar från staten. Men nu kommer Anders
              Borg med det dystra beskedet att ytterligare människor ska lämna
              välfärdssektorn och på det sättet också försämra kvaliteten.
            </seg>
          </u>
          <u>
            <seg>
              Anders Borg påstår i sitt svar att det behövs fler händer i vården.
              Men de som befinner sig i välfärdssektorn har för länge sedan
              lämnat det uttrycket, de som vet vad välfärdsarbetarna pratar
              om i dag. Det gör uppenbarligen inte den borgerliga regeringen.
              De vet att det behövs hela människor och inte bara händer. Det
              var ett gammalt uttryck som användes förr i tiden att man skulle
              ha fler händer i vården. I dag pratar man på ett helt annat sätt
              om att det är män och kvinnor som behövs i vården för att ta hand
              om de äldre, om barnen och så vidare.
            </seg>
          </u>
          <u>
            <seg>
              Kvinnorna drabbas alltså dubbelt av den borgerliga regeringen,
              dels för att de inte får tillgodogöra sig skattesänkningarna,
              dels för att de får lämna sina jobb inom välfärdssektorn. Dessutom
              får deras föräldrar och barn en sämre kvalitet i välfärdssektorn
              nu när den borgerliga regeringen ska fortsätta att dra ned på
              denna sektor.
            </seg>
          </u>
          <u>
            <seg>
              Jag har inte fått svar på mina frågor. Jag ger Anders Borg ytterligare
              en chans att svara på varför hans politik slår så illa och varför
              de ekonomiska resurserna nu går från kvinnor till män.
            </seg>
          </u>
          <note type="speaker">
            Anf. 23 EVA-LENA JANSSON (s):
          </note>
          <u>
            <seg>
              Herr talman! Tack för svaret, Anders Borg! Jag är inte heller
              nöjd. Det verkar inte som om någon av oss är riktigt nöjd med
              det svar som du har försökt att ge till oss allihop. Det blir
              ju ofta så att när man gapar efter mycket mister man ofta hela
              stycket.
            </seg>
          </u>
          <u>
            <seg>
              Jag ställde två frågor till finansminister Anders Borg i min
              interpellation. Genom vilka insatser avser finansministern att
              förbättra kvinnors inkomster relativt männens som grupp? Avser
              finansministern att föreslå fler skatteförändringar som gynnar
              män mer än kvinnor, och så fall vilka?
            </seg>
          </u>
          <u>
            <seg>
              Herr talman! Det framgår inte riktigt av det svar som jag har
              fått av finansministern hur han ser på de här frågorna. Det tycker
              jag är synd. Det hade varit intressant att veta hur man tänker
              göra där.
            </seg>
          </u>
          <u>
            <seg>
              Som några har påpekat lyfter Anders Borg i svaret upp att med
              fler i arbete skapas förutsättningar för att det ska finnas tillräckligt
              med hjälpande händer inom vård och omsorg samtidigt som finansieringen
              av välfärden säkras långsiktigt. Det beror på om de där händerna
              som Anders Borg valde att prata om i stället för hela kroppen,
              som Monica Green pratade om, är på timmar eller deltid. Det är
              viktigt hur de här personerna jobbar eftersom vi vet att den största
              andelen av dem som jobbar i välfärdssektorn är kvinnor som har
              fått gå från heltid till deltid eller från deltid till timmar,
              och de har fått det sämre ekonomiskt.
            </seg>
          </u>
          <u>
            <seg>
              I regeringens egen analys Ekonomisk jämställdhet mellan kvinnor
              och män från 2010 jag tog med mig den från 2009 också, det är
              lite längre text men i princip samma ord konstaterar man i sammanfattningen
              av hur jämställdhetspolitiken slår att det har blivit sämre. Skillnaden
              mellan män och kvinnor har blivit större. Det är fortfarande så
              att lägst justerad disponibel inkomst, det vill säga hur mycket
              man har kvar i plånboken, har de ensamstående kvinnorna med barn.
              Vi får inte något svar alls på frågan hur regeringen vill hjälpa
              de här kvinnorna och om man har någon politik över huvud taget.
              Man pratar om att man sänker skatten, och de som tjänar mest på
              att man sänker skatten är naturligtvis de som tjänar mest eftersom
              de betalar mest i skatt. Slipper man dessutom betala förmögenhetsskatt
              blir det många fler miljoner på banken än tidigare.
            </seg>
          </u>
          <u>
            <seg>
              Herr talman! Jag tycker att det hade varit intressant att höra
              vad man har för strategi. Man pratar ju om det. Anders Borg nämner
              att det finns en strategi, och det står även här. För att skapa
              förutsättningar för samordning, analys och uppföljning av insatser
              har regeringen därför beslutat om en strategi. Strategin beskriver
              regeringens samlade politik för att stärka jämställdheten.
            </seg>
          </u>
          <u>
            <seg>
              Jag tycker att Anders Borg hade kunnat beskriva lite fylligare
              i svaret vad strategin är. Är strategin enbart att sänka skatterna?
              Är strategin enbart att minska pengarna till den offentliga sektorn?
              Det är det som händer nu. Är strategin att bara sänka ersättningarna
              för dem som är arbetslösa och sjuka? Vi vet att en högre andel
              av de sjuka är kvinnor. De får det sämre ställt, och dessutom
              får de betala en högre skatt än vad de som har arbete får göra.
              De pensionärer som lever längst är kvinnor. Fler kvinnor än män
              är pensionärer, och de får högre skatt än män. Är det en del av
              regeringens jämställdhetspolitik?
            </seg>
          </u>
          <u>
            <seg>
              Jag hade hoppats att Anders Borg skulle ha gett svar på några
              av de här frågorna. Eftersom han valde att slå ihop flera interpellationer
              som tar upp de här frågorna ur olika perspektiv gissade jag att
              han hade svar till oss allihop, men i stället blev det nästan
              ingenting. Eftersom Anders Borg har flera inlägg hoppas jag att
              han förtydligar lite mer vad han menar med regeringens strategi
              för jämställdhetspolitik.
            </seg>
          </u>
          <note type="speaker">
            Anf. 24 CARL B HAMILTON (fp):
          </note>
          <u>
            <seg>
              Herr talman! Se helheten, se helheten, sade Monica Green minst
              två gånger, kanske tre gånger, i början av sitt inlägg. Jag tror
              att det är en helt riktigt grundinställning, men jag tycker att
              det är beklämmande att det bara handlar om skatter och bidrag
              i de inlägg vi har hört. Det är som om jämställdheten i Sverige
              definieras av vilken skatt man har och vilket bidrag man får.
            </seg>
          </u>
          <u>
            <seg>
              Låt mig i all ödmjukhet försöka se helheten. Sverige har genomgått
              en finansiell kris. Vilket kön är det som har drabbats mer än
              det andra? Männen har burit den absolut största delen av arbetslösheten
              därför att krisen har drabbat verkstadsindustrin, framför allt
              i Västsverige. Arbetslösheten bland män har gått upp mycket mer
              än bland kvinnor, men det kan damerna här inte på något sätt nämna.
              Det är tydligen ofint, men om man ska se helheten kanske man ändå,
              särskilt om man bor i Västsverige, skulle observera detta enkla
              faktum.
            </seg>
          </u>
          <u>
            <seg>
              Kommunernas verksamhet sysselsätter väldigt många kvinnor. Det
              handlar om vård, skola och omsorg. Man kan säga att regeringen
              har kompenserat kommuner och landsting för den finansiella krisen
              genom att ösa på med 17 miljarder i extra utbetalningar. Det är
              mycket bra. I dag har vi också hört att kommunernas ekonomi visar
              på en stark återhämtning. Att kommuner och landsting fungerar
              och har en god ekonomi är otroligt mycket viktigare för jämställdheten
              i Sverige än de enskilda skatter och bidrag som har fokuserats
              på här.
            </seg>
          </u>
          <u>
            <seg>
              Jag tror att det var Monica Green som använde uttrycket en välfärdssektor
              värd namnet. Jag tycker att vi har en välfärdssektor som är värd
              namnet, och den skyddas av den starka ekonomiska återhämtning
              som kommunsektorn just i detta nu genomgår. Den stryker inte på
              foten. Det har inte med verkligheten att göra att komma med ett
              sådant påstående.
            </seg>
          </u>
          <u>
            <seg>
              Hillevi Larsson sade att kvinnors ekonomi har blivit sämre än
              mäns. Sedan kom hon in på RUT-avdraget. Jag tror inte att RUT-avdraget
              kommer att revolutionera jämställdheten i Sverige, men det blir
              väldigt konstigt om man ger sig in på att diskutera det bidraget
              och bara talar om användarna och inte om dem som utför de här
              tjänsterna. Det räknas uppenbarligen inte att det är 12 000 eller
              13 000 personer, och kanske 7 000 om man går ned på heltidstjänster,
              och det är i huvudsak kvinnor med invandrarbakgrund. Det kan inte
              ens omnämnas av någon av er. Jag tycker att det är skamligt att
              man inte ens kan erkänna detta. Här finns ett problem som har
              börjat få sin lösning, dock inte hela lösningen.
            </seg>
          </u>
          <u>
            <seg>
              Sedan kommer vi till ROT-avdragen. Det är värt en skatterabatt
              när män monterar fönster, men de som putsar fönstren ska inte
              ha någon skatterabatt. Det är eländigt, herr talman. Jag antar
              att byggjobbarna tillhör den så kallade välfärdssektorn. Det är
              väl så man från socialdemokratiskt håll motiverar att just byggjobbare
              ska ha en särskild skatterabatt i form av ROT-avdrag.
            </seg>
          </u>
          <u>
            <seg>
              Jag tror som sagt var att det är väldigt viktigt att se helheten.
              Jag hoppas att i kommande inlägg få höra något mer av helheten
              och inte bara detta om plus och minus på deklarationsblanketten.
            </seg>
          </u>
          <note type="speaker">
            Anf. 25 MARIE ENGSTRÖM (v):
          </note>
          <u>
            <seg>
              Herr talman! Jag tackar interpellanterna för bra interpellationer.
              Det är en viktig debatt. Jag tackar även för svaret. Jag ska lämna
              mina kommentarer.
            </seg>
          </u>
          <u>
            <seg>
              Jag tror att många människor tycker att det är väldigt viktigt
              vad som är plus och minus på deklarationsblanketterna. Det upptar
              en väldigt stor del av människors vardag, i alla fall just de
              här dagarna.
            </seg>
          </u>
          <u>
            <seg>
              Jag märker att Carl B Hamilton vill göra detta till en debatt
              mellan några som vill prata om bidrag och några som vill prata
              om jobb. Jag skulle vilja prata om jobb och transfereringar. Det
              heter inte bidrag. Det är transfereringar det är fråga om.
            </seg>
          </u>
          <u>
            <seg>
              Ni pratar om att jobbskatteavdraget ger väldigt många nya jobb.
              Vi pratar om att vi vill satsa på välfärdssektorn. Vi har också
              en lång rad förslag som rör små och medelstora företag. Vi tycker
              att det är viktigt att det även kommer jobb där. Det är viktigt
              att säga i den här debatten. Det är en bra utgångspunkt.
            </seg>
          </u>
          <u>
            <seg>
              Regeringen har, som redan har nämnts, en jämställdhetsbilaga
              i budgeten. Man gör en analys av läget, av hur situationen ser
              ut. Det finns mycket i den analysen som man kan ställa upp på.
              Javisst, den är viktig. Men det är kanske viktigare att prata
              om den slutsats som regeringen drar. Man skriver faktiskt i jämställdhetsbilagan
              att den direkta positiva effekten av regeringens ekonomiska politik
              är något större för männen än för kvinnorna. Jag menar att den
              är ganska stor. Här hänvisar ni till egna beräkningar som ni har
              gjort i Finansdepartementet. Men sedan skriver ni något intressant,
              nämligen att det här kommer att jämnas ut på sikt, och så hänvisar
              ni till jobbskatteavdraget som ska öka sysselsättningen.
            </seg>
          </u>
          <u>
            <seg>
              Jag tycker att det är lite intressant att läsa den rapport som
              Riksrevisionen har gjort om jobbskatteavdraget och påverkan på
              sysselsättningen. Det visar sig att de prognoser som regeringen
              har skrivit i budgetpropositionen bygger på att alla människor
              har fullständig information om de skatteregler som vi har. Men
              Riksrevisionen har gjort ett tillägg till de frågor som SCB ställde
              i anslutning till arbetskraftsundersökningen. Det visar sig, för
              att ta några exempel, att bland dem som jobbar är det ca 40 procent
              som känner till jobbskatteavdraget, bland dem som inte jobbar
              är det knappt 30 procent som känner till reglerna kring jobbskatteavdraget
              och bland ungdomar i gruppen 1624 år är det bara 16 procent som
              känner till dem.
            </seg>
          </u>
          <u>
            <seg>
              De prognoser som ni skriver och de siffror som ni anger i budgetpropositionen
              förutsätter alltså att alla är informerade, men det är inte alla.
              Då kan de inte stämma, och då kan man inte bygga en teori på att
              kvinnorna ska få ett bättre utfall än männen baserat på att man
              inför ett jobbskatteavdrag.
            </seg>
          </u>
          <u>
            <seg>
              Vi drar olika slutsatser av er politik. Ni hänvisar till egna
              beräkningar som ni har gjort på Finansdepartementet. Jag tycker
              att ni ska redogöra väldigt tydligt för de beräkningarna. På vilket
              sätt skulle kvinnor komma bättre ut ekonomiskt än män av er politik?
            </seg>
          </u>
          <note type="speaker">
            Anf. 26 ANN-CHRISTIN AHLBERG (s):
          </note>
          <u>
            <seg>
              Herr talman! Jag kan inte tacka för svaret eftersom jag inte
              är en av interpellanterna. Men när jag hörde svaret reagerade
              jag på en del saker, bland annat att man tar upp regeringens skrivelse
              En jämställd arbetsmarknad där regeringens strategi för jämställdhet
              på arbetsmarknaden och i näringslivet redovisas.
            </seg>
          </u>
          <u>
            <seg>
              Vi hade i arbetsmarknadsutskottet en debatt om den skrivelsen
              den 11 mars. Jag kunde inte få svar på mina frågor då, och nu
              tänkte jag att Sveriges finansminister säkert kan bättre och kan
              svara på dem.
            </seg>
          </u>
          <u>
            <seg>
              I skrivelsen finns det 68 punkter. Det kan låta som att det är
              väldigt bra. Men egentligen är det ingenting som driver på jämställdheten,
              utan det mest konkreta i skrivelsen är att regeringen ber att
              få återkomma först 2011. Skrivelsens rätta namn borde egentligen
              vara: Regeringens strategi för hur vi tar från kvinnor och ger
              mer till män.
            </seg>
          </u>
          <u>
            <seg>
              Mina frågor som jag inte fick svar på vid den debatten är följande,
              Anders Borg: I skrivelsen står det att jobbskatteavdrag är en
              av strategierna, och då undrar jag hur det kan bli mer jämställt
              med jobbskatteavdrag. Männen har ju fått mer skattelättnader än
              kvinnor. Det vet vi. Hur kan det bli mer jämställt med privatisering
              av till exempel vård, omsorg och apotek som upphandlas till stora
              börsbolag och ger kvinnor mycket sämre anställningstrygghet?
            </seg>
          </u>
          <u>
            <seg>
              Hur kan det bli mer jämställdhet när ni inför skattesubventioner
              på hushållsnära tjänster? Kommer det att innebära att männen tar
              på sig en större andel av det obetalda hushållsarbetet eller omsorgen
              av barnen? Hur kan det bli mer jämställt för att regeringen har
              försämrat a-kassan? Det skriver ni också i den här skrivelsen,
              men det missgynnar kvinnor mer än män. Hur kan det bli mer jämställt
              när man försämrar i våra trygghetssystem som finns när vi blir
              sjuka eller skadas på våra jobb? Vi vet att det drabbar fler kvinnor
              än män.
            </seg>
          </u>
          <u>
            <seg>
              Det är det här som ni räknar upp i er skrivelse, och det var
              en av anledningarna till att jag reagerade på svaret. Jag tänker
              att det kan nog Sveriges finansminister svara på eftersom han
              nämner detta i interpellationssvaret.
            </seg>
          </u>
          <u>
            <seg>
              Skrivelsen är alltså inget som vi socialdemokrater alls ser driver
              frågan i rätt riktning.
            </seg>
          </u>
          <u>
            <seg>
              Sedan måste jag också reagera på Carl B Hamiltons tidigare inlägg.
              Jag kommer från Västsverige. Jag vet mycket väl att män har drabbats
              oerhört hårt av arbetslösheten i Västsverige, vilket är något
              som vi socialdemokrater har följt med väldigt stor oro. Men den
              här debatten handlar om jämställdheten, och man måste våga se
              helheten. Det är så att för varje hundralapp som männen får i
              lönekuvertet och det sägs i svaret här att det är viktigt med
              jämställda löner får kvinnorna 84 kronor. Tar man hänsyn till
              en massa olika faktorer blir det trots det bara 92 kronor för
              kvinnor. Det här handlar också om jämställdhet.
            </seg>
          </u>
          <u>
            <seg>
              Det är män som just nu är hårdast drabbade av arbetslösheten,
              men vi vet att efter den arbetslösheten kommer välfärdssektorn
              att drabbas, och där jobbar mest kvinnor. Vi har sett att ni redan
              har lyckats få bort 25 000.
            </seg>
          </u>
          <note type="speaker">
            Anf. 27 GUNNAR ANDRÉN (fp):
          </note>
          <u>
            <seg>
              Herr talman! Det är alltid frestande att delta i den här typen
              av debatter som är väldigt intressanta.
            </seg>
          </u>
          <u>
            <seg>
              Jag besöker oftare företag, men häromdagen tillbringade jag hela
              dagen tillsammans med Helena Bargholtz på Försäkringskassan i
              Södertälje för övrigt tillhör även Nyköping det området numera
              och Arbetsförmedlingen. Det är en bit ur verkligheten. Det är
              väldigt speciellt med Södertälje, ska jag säga, för det är Sveriges
              största industristad. De två största företagen är industriföretag.
              Landstinget och kommunen är inte de största arbetsgivarna, och
              Södertälje skiljer sig från andra städer på det sättet.
            </seg>
          </u>
          <u>
            <seg>
              När man tar del av vilka problem de har, utöver att de har hundra
              olika språk som de arbetar på, måste man konstatera att den finansiella
              krisen i den här regionen har slagit oerhört hårt mot män. Tyvärr
              är det så, och Ann-Christin Ahlberg var inne på detta. Det är
              svårt när industrikriser slår till, och de slår väldigt hårt mot
              män. När man frågar dem som sysslar med detta, väldigt duktiga
              människor på Försäkringskassan och Arbetsförmedlingen, får man
              veta att det är industrijobb som efterfrågas allra mest. Jag tycker
              att vi ska vara glada att vi har ett sådant försäkringssystem
              som gör att vi kan behålla så väldigt många människor i den skattefinansiella
              sektorn.
            </seg>
          </u>
          <u>
            <seg>
              Jag tänkte göra några andra kommentarer, framför allt till Carina
              Ohlsson av den anledningen att ni från Socialdemokraterna hävdar
              att pensioner ska vara lika beskattade mellan män och kvinnor.
              Jag vill fråga Carina Ohlsson när jag satt i skatteutskottet hade
              jag fräckheten att ställa den frågan också att om man vill ha
              exakt likadan beskattning på pensionen, hur kan man då, som ni
              har gjort här, yrka på att man också ska ha ett 75-procentigt
              avdrag för fackliga avgifter? Det är er politik.
            </seg>
          </u>
          <u>
            <seg>
              Om jag blir omvald till riksdagen kommer jag aldrig att rösta
              för detta. Det är en sådan otrolig försämring för pensionärerna
              jämfört med dem som är yrkesaktiva att bara de yrkesaktiva ska
              få 75-procentiga avdrag inte 50 procent som det är med ROT och
              RUT för fackliga avgifter.
            </seg>
          </u>
          <u>
            <seg>
              Är detta en rättvis politik? Sveriges pensionärer kräver ett
              svar på det. Är det rimligt att ni kräver 75-procentiga avdrag?
              Det står i er reservation att ni vill ha 75-procentiga avdrag
              för fackliga avgifter. Sedan kommer ni och säger att ni vill ha
              en rättvis beskattning mellan yrkesaktiva och pensionärer. Det
              är inte rimligt.
            </seg>
          </u>
          <u>
            <seg>
              Herr talman! Av en undersökning om RUT och ROT som man gjorde
              i en fin stad som heter Sundsvall framgick att när man räknade
              på hur många jobb det blir skulle en byggnadsarbetare ha 650 000
              kronor inklusive arbetsgivaravgifter i lön och medan de i vårdsektorn
              och handelssektorn skulle ha 410 000 kronor.
            </seg>
          </u>
          <u>
            <seg>
              Det är väldigt intressant, eftersom det också är fackliga uppgifter.
              Hur får vi jämställdhet när det är 240 000 kronor i skillnad,
              upp till 20 000 kronor i månaden, mellan manliga och kvinnliga
              jobb?
            </seg>
          </u>
          <u>
            <seg>
              Vad drar man för slutsatser av detta? Jo, vi ska ha kvar avdraget
              för dem som kostar 650 000 kronor om året för manliga jobb, men
              vi ska ta bort avdraget för dem som kostar 410 000 kronor om året
              för kvinnliga jobb. Vad är det för jämställdhetspolitik?
            </seg>
          </u>
          <u>
            <seg>
              Ni får ursäkta, men jag tycker att det är en usel politik. Jag
              tycker att det är bra om många får reda på hur ni ser på den här
              sortens jämställdhetspolitik.
            </seg>
          </u>
          <note type="speaker">
            Anf. 28 Finansminister ANDERS BORG (m):
          </note>
          <u>
            <seg>
              Herr talman! Den här debatten handlar om vår syn på jämställdhet.
              För Allians för Sverige är vår syn på jämställdheten en central
              värdering. Vi bygger ett samhälle med mer av trygghet och välfärd.
              Därigenom lägger vi grund för en större frihet för människor bland
              annat genom att minska hindren för jämställdhet. Det är vår centrala
              utgångspunkt.
            </seg>
          </u>
          <u>
            <seg>
              Kärnfrågan här är: Vad har arbetslinjen gjort för jämställdheten?
              Sverige är nu på väg ur den värsta ekonomiska krisen sedan depressionen
              och under den tid vi kan överblicka. Vi kan notera att sysselsättningen
              bland kvinnor i januari 2010 låg på 2 056 000. Vi kan notera att
              den i februari 2002 låg på 2 021 000.
            </seg>
          </u>
          <u>
            <seg>
              Vi kan också notera att den i februari 2006 låg på 2 026 000.
              Det har alltså skett en ökning av sysselsättningen sedan den här
              regeringen tillträdde bland kvinnor på i storleksordningen 30
              000. Tittar vi på den bredare gruppen 1574 år, det sätt som vi
              normalt sett internationellt mäter sysselsättningen, är ökningen
              60 000.
            </seg>
          </u>
          <u>
            <seg>
              Det är alltså väldigt tydligt att vi har tagit oss igenom ett
              mycket besvärligt krisförlopp och ändå kunnat säkra att sysselsättningen
              bland kvinnor är högre än vad den var i februari under något år
              som den socialdemokratiska regeringen styrde förra mandatperioden.
            </seg>
          </u>
          <u>
            <seg>
              Det är viktigt. Det beror på att vi har motverkat krisen med
              en aktiv politik. Konjunkturinstitutet konstaterar att den expansiva
              efterfrågepolitiken särskilt har gynnat tjänstesektorerna och
              kommunerna. Det är sektorer där vi genom breda åtgärder har kunnat
              säkra att vi motverkar det svåra fall som kommer av den ekonomiska
              krisen.
            </seg>
          </u>
          <u>
            <seg>
              Vi har också upprätthållit arbetslinjen. Det är alldeles tydligt
              att de studier som görs av jobbavdraget våra egna, Studieförbundet
              Näringsliv och Samhälles, Riksrevisionens eller vad det nu är
              alltid landar i slutsatsen att detta är ett effektivt sätt att
              öka sysselsättningen.
            </seg>
          </u>
          <u>
            <seg>
              Vi ser att sysselsättningen utvecklas remarkabelt mycket bättre
              i Sverige än vad tidigare historiska samband ger vid handen eller
              vad vi kunde ha befarat. Detta om något skulle tala för att effekten
              av åtgärderna är större än vad man kunnat förvänta.
            </seg>
          </u>
          <u>
            <seg>
              Arbetslinjen är central, och effekten är störst för kvinnor.
              Det visar sig gång efter annan i de utvärderingar som görs. Det
              är en påtagligt stor del av sysselsättningsökningen som ligger
              hos kvinnorna när man gör bedömningen av jobbskatteavdraget.
            </seg>
          </u>
          <u>
            <seg>
              Det avgörande här är att vi har två alternativ i jämställdhetspolitiken.
              Vi har vårt alternativ byggt på arbetslinjen och sedan har vi
              vänsteroppositionens. Tyvärr skulle vänsteroppositionens politik
              på ett allvarligt sätt skada den kvinnliga sysselsättningen.
            </seg>
          </u>
          <u>
            <seg>
              Vi är i ett känsligt ekonomiskt läge. Vi är på väg ur en kris,
              och vi ser en stabilisering. Frågan är: När kommer jobben? Då
              slår man till med höjda arbetsgivaravgifter. Avskaffa RUT och
              ROT, säger oppositionen. Det skulle alldeles självklart slå hårdast
              mot tjänstesektorerna där vi vet att effekterna är störst. Det
              skulle drabba kvinnor och unga.
            </seg>
          </u>
          <u>
            <seg>
              Vi tar tillbaka arbetslinjen, säger oppositionen. Det skulle
              tyvärr också drabba kvinnorna väldigt hårt. Vi skulle när sysselsättningen
              kommer lämna kvar dem som är unga, dem som har en lite sämre utbildning
              och dem som har en svagare förankring på arbetsmarknaden. Det
              skulle drabba kvinnorna på ett förödande sätt.
            </seg>
          </u>
          <u>
            <seg>
              Eftersom vänsteroppositionen gett upp arbetslinjen står man också
              tomhänt i diskussionen om jämställdhet. Det är bara att beklaga.
            </seg>
          </u>
          <note type="speaker">
            Anf. 29 HILLEVI LARSSON (s):
          </note>
          <u>
            <seg>
              Herr talman! Låt mig börja med att gå in på krisen. Det är absolut
              helt rätt att det är massor av män som har tvingats lämna sina
              jobb under krisen. Men som vanligt är kvinnorna osynliggjorda.
              Det är också många kvinnor som har drabbats hårt.
            </seg>
          </u>
          <u>
            <seg>
              Det talas till exempel om tysta varsel. Det är kvinnor som inte
              har en fast och ordentlig anställning som man helt enkelt inte
              förlänger vikariaten för. Det är kvinnor som har timanställning
              och alla möjliga flexibla former som ofta kvinnor hamnar i mot
              sin vilja.
            </seg>
          </u>
          <u>
            <seg>
              Det syns inte lika mycket i statistiken när de får gå. Men det
              syns i deras plånböcker, eftersom de får en ännu sämre ekonomi
              än vad de hade tidigare. Det är väldigt farligt när man försöker
              få det till att det bara drabbar män och inte kvinnor. Det drabbar
              även kvinnorna med de tysta varslen och deltidsarbetslösa.
            </seg>
          </u>
          <u>
            <seg>
              Jag har varit ute i handeln i Malmö där jag framför allt har
              träffat kvinnor som har jobbat i små butiker. De har redan tidigare
              haft stora problem att få ihop tillräckligt mycket timmar för
              att försörja sig. Räddningsplankan har varit att de tidigare har
              kunnat räkna upp så att de har fått lite mer. Men regeringen har
              tagit bort möjligheten att stämpla upp sig.
            </seg>
          </u>
          <u>
            <seg>
              Jag har träffat kvinnor som har sagt: Jag arbetar 30 timmar i
              veckan som jag ska leva på, och det går nätt och jämnt. Men nu
              har arbetsgivaren på grund av minskad efterfrågan till följd av
              krisen sagt att det bara är 20 timmar som jag ska få att leva
              på.
            </seg>
          </u>
          <u>
            <seg>
              Det blir genast mycket svårare att försörja sig. En kvinna jag
              talade med hade gått från 30 till 20 timmar men ville egentligen
              ha 40 timmar. Hon sade att hon ändå var lyckligt lottad. Hon hade
              en kollega som hade gått från 20 till 10 timmar.
            </seg>
          </u>
          <u>
            <seg>
              Då säger sunda förnuftet att det inte går att försörja sig på
              10 timmars arbete med en låg lön om kvinnorna inte får hjälp,
              till exempel av en man. Då blir kvinnor beroende av män för sin
              försörjning. Jag tycker att det är viktigt att lyfta fram dessa
              kvinnor som aldrig får komma till tals och som har drabbats av
              krisen.
            </seg>
          </u>
          <u>
            <seg>
              När det gäller frågan om RUT och ROT är jag missnöjd med både
              RUT och ROT. Det finns fel med ROT, som gäller renoveringar med
              mera. Till exempel hörde en pensionär av sig till mig som ville
              göra en renovering där hemma. Han fick beskedet att han hade för
              låg inkomst, så han var inte berättigad till detta. Det är framför
              allt höginkomsttagare som är berättigade till det. Pensionärer
              har ofta lägre inkomster och kommer därmed inte i fråga. Kan man
              betala för jobbet och har sparat ihop pengarna bör man få det
              gjort oavsett vad man tjänar.
            </seg>
          </u>
          <u>
            <seg>
              Jag är inte helt emot RUT och hushållsnära tjänster. Däremot
              är jag emot i den formen att det framför allt går till höginkomsttagare.
              Kan man göra någonting för att förstärka hemtjänsten för äldre,
              även inräknat äldre med sämre ekonomi, tycker jag att det är någonting
              som man skulle kunna jobba vidare med.
            </seg>
          </u>
          <u>
            <seg>
              Jag vill också nämna att ingenstans i regeringens svar lyfts
              RUT, det vill säga hushållsnära tjänster, fram som någonting positivt
              för att ge fler kvinnor jobb. Regeringen har i sitt svar fokuserat
              på att det ökar jämställdheten i familjen. Även den frågan borde
              gå till Anders Borg.
            </seg>
          </u>
          <u>
            <seg>
              RUT har eventuellt skapat ett par tusen jobb. Det kan man ställa
              mot de 25 000 jobben i offentlig sektor där många är kvinnor.
              Det är jobb som verkligen behövs och som når alla och inte bara
              höginkomsttagare.
            </seg>
          </u>
          <u>
            <seg>
              I stället för att nu hålla på och tala om vem som har drabbats
              värst av krisen och hur bra regeringens politik är borde vi tala
              om hur vi kan öka jämställdheten. Det låter ändå som att ni tycker
              att det är en viktig fråga. Kom med konkreta förslag!
            </seg>
          </u>
          <note type="speaker">
            Anf. 30 CARINA OHLSSON (s):
          </note>
          <u>
            <seg>
              Herr talman! Jag har ännu inte fått svar från finansministern
              vad gäller ligan som Sverige leder. Jag har inte hört talas om
              något annat land där man beskattar pensionärer hårdare än löntagare.
              Den listan leder man.
            </seg>
          </u>
          <u>
            <seg>
              En lista som man inte längre leder är World Economic Forums jämställdhetsindex,
              trots en finansminister som betecknar sig som feminist. Där kan
              jag nog hjälpa till lite med svaret, om det är så att finansministern
              inte talar om det själv. Man kan läsa i regeringens egna budgetpropositioner
              och annat att merparten av medlen i skatte- och utgiftsförslagen
              under regeringstiden har gått till män: 57,5 procent till män
              och 42,5 till kvinnor. Det fjärde steget i förvärvsavdraget gynnar
              också mest män. Den rikaste tiondelen i Sverige består till 76
              procent av män, och de har fått de största skattesänkningarna.
              Under tiden har de också haft exceptionellt god inkomstutveckling,
              så de har blivit belönade flera gånger om.
            </seg>
          </u>
          <u>
            <seg>
              Därmed är jag lite tveksam och skulle kanske vilja sätta ett
              frågetecken efter feministisk finansminister. Men vi kanske kan
              få höra lite mer förklaringar om vari den feminismen består. Det
              är ändå så att de förslag som man lägger fram i riksdagen är det
              som borde utvärderas när det handlar om vad feminism står för.
            </seg>
          </u>
          <u>
            <seg>
              Jag tog tidigare upp de jämställdhetspolitiska målen, som hela
              riksdagen står bakom. Under ett av delmålen står det så här: Ekonomisk
              jämställdhet. Kvinnor och män ska ha samma möjligheter och villkor
              i fråga om utbildning och betalt arbete för att ge ekonomisk självständighet
              livet ut. Det är det som jag tar upp som en helhet i politiken.
            </seg>
          </u>
          <u>
            <seg>
              Det råder inget tvivel om att strukturerna i samhället och den
              helhet i vilken både män och kvinnor lever i Sverige i dag präglar
              vad man får i pension sedan. Jag antar att alla riksdagsledamöter
              förstår det. Om man har könsmönstret att fler kvinnor är deltidsarbetande
              blir naturligtvis pensionen lägre för dem. Det råder lönediskriminering;
              därom antar jag att vi också är överens. Kvinnor har högre uttag
              av föräldraförsäkring och VAB. Kvinnor utför mer obetalt arbete
              än män och har sämre karriärmöjligheter och löneutveckling. Föräldraskap
              och obetalt arbete värderas inte i arbetslivet. Man kan se i undersökningar
              att kvinnors löneutveckling går ned vid föräldraskapet, medan
              mäns går upp.
            </seg>
          </u>
          <u>
            <seg>
              Vi socialdemokrater tycker att individen inte ska bestraffas
              för de strukturella förändringarna. Det är därför vi tar upp bland
              annat skatteförslag om att det ska vara lika skatt för pensioner
              och lönearbete. Vi tycker att detta är diskriminerande mot kvinnor,
              som generellt sett har lägre pensioner. De ska också ha möjlighet
              till det jämställdhetsmål som jag trodde att vi var överens om
              här i riksdagen. Men nu verkar det inte så, eftersom man heller
              inte har fått något svar på frågan hur finansministern tänker
              råda bot på den ojämställdhet som dock råder.
            </seg>
          </u>
          <note type="speaker">
            Anf. 31 MONICA GREEN (s):
          </note>
          <u>
            <seg>
              Herr talman! Tricks, tricks, tricks! Jag trodde inte att jag
              skulle behöva stå i kammaren och berätta för finansministern vad
              sysselsättningsgraden innebär och att sysselsättningsgraden har
              minskat bland kvinnorna. Jag trodde inte att jag skulle behöva
              berätta det. Kan inte Anders Borg räkna, eller vill han inte räkna?
              50 000 kvinnojobb har försvunnit. I slutet av 2006 var det 63
              procent av kvinnorna som jobbade. Sysselsättningsgraden bland
              kvinnorna var alltså 63 procent. I slutet av 2009 var den nere
              på 61,2 procent. Sysselsättningsgraden har alltså minskat. Det
              betyder 50 000 färre kvinnojobb. Anders Borg står här och räknar
              huvuden, men det är sysselsättningsgraden som gäller. Han borde
              väl veta att det är fler ute på arbetsmarknaden i dag och att
              man faktiskt ska räkna alla dem som söker arbete och som står
              till förfogande för arbete. Ert mål för sysselsättningsgraden
              var 80 procent, men nu är vi långt borta från det målet.
            </seg>
          </u>
          <u>
            <seg>
              Det har bara blivit sämre. Ni har ingen jobbpolitik. Ni påstår
              att ni har en jobbpolitik, men det blir precis tvärtom. Varje
              gång ni sänker skatten blir det färre jobb. Vid varje tillfälle
              då ni har gjort de här stora reformerna med sänkta skatter för
              de rika männen har det blivit färre jobb. Ni skyller på den finansiella
              krisen och säger att det inte är ert fel utan någon annans fel.
              Men en regering måste väl kunna styra ett land även när det går
              dåligt? Man måste kunna vara regeringsduglig även i lågkonjunkturer
              och inte skylla på någon annan.
            </seg>
          </u>
          <u>
            <seg>
              När det gäller RUT-avdraget handlar det om några få jobb. Det
              är en skatterabatt till höginkomsttagare som inte vill betala.
              De som har råd ska givetvis fortsätta att köpa sig dessa tjänster.
              De äldre ska få den möjligheten inom hemtjänsten. Vi ska kunna
              bygga ut detta.
            </seg>
          </u>
          <u>
            <seg>
              Men regeringens politik innebär att välfärdssektorn dras ned.
              25 000 välfärdsarbetare har redan fått sluta. Regeringen bedömde
              att det blir 60 000, men nu när Anders Borg i dag gett beskedet
              att varken landsting eller kommuner kommer att få ytterligare
              ersättningar kanske det blir ännu fler än 60 000. 70 000 eller
              80 000 välfärdsarbetare kan komma att försvinna de närmaste åren.
              Jag skulle gärna vilja ha svar om detta. Det blir en försämrad
              kvalitet för de äldre, eftersom det blir fler och fler äldre.
              Vi står inför en demografisk utmaning. Då behöver kommunerna och
              landstingen mer pengar. Med er politik blir det en försämring
              i välfärden, för ni satsar hellre på skattesänkningar. Vid varje
              sådant tillfälle har det blivit färre jobb.
            </seg>
          </u>
          <u>
            <seg>
              Kvinnorna drabbas dubbelt, dels för att de får lägre pension
              och blir utslitna i sina jobb, dels för att de får ytterligare
              försämringar när det gäller a-kassan. De får inte tillgodogöra
              sig intjänat arbete. De kan bli uppsagda under sin föräldraförsäkring,
              vilket innebär att de får ännu lägre ersättningsnivåer i a-kassan
              om de sedan slutar att vara föräldralediga.
            </seg>
          </u>
          <u>
            <seg>
              Att ni skulle ha en jämställdhetspolitik är rent nonsens. Man
              måste se på helheten, på hur det egentligen har gått i samhället.
              Vi ser att jämställdheten har gått bakåt under de här åren. Det
              må vara någon annans fel, men varför kan ni då inte försöka rätta
              till skevheterna? Ni ökar klyftorna i stället för att minska dem.
            </seg>
          </u>
          <note type="speaker">
            Anf. 32 EVA-LENA JANSSON (s):
          </note>
          <u>
            <seg>
              Herr talman! Jag hade hoppats att Anders Borg skulle fördjupa
              sitt svar. Tyvärr fick jag inte riktigt den uppfattningen när
              han gav sitt svar.
            </seg>
          </u>
          <u>
            <seg>
              Jag ställde frågor om den strategi som regeringen hänvisar till
              och den fantastiska satsningen på 400 miljoner i jämställdhetsarbetet.
              Vi vet att jämställdhetsministern redan efter första året fick
              lämna tillbaka pengar till Anders Borg, eftersom man inte lyckades
              göra av med pengarna. Man hade ingen riktig strategi för hur man
              skulle använda pengarna.
            </seg>
          </u>
          <u>
            <seg>
              I min hemkommun, Örebro, har man i alla fall sparat inom äldreomsorgen.
              Örebro kommun styrs av en borgerlig majoritet med Folkpartiet
              i spetsen. Besparingen inom äldreomsorgen drabbar naturligtvis
              kvinnor dubbelt, eftersom flertalet anställda är kvinnor. Många
              får gå ned på deltid eller timarbete, som jag redovisade tidigare.
              Det drabbar också brukarna, som är kvinnor i högre grad än män.
              De får inte den omsorg som de förtjänar och behöver och som de
              har jobbat för hela sitt liv.
            </seg>
          </u>
          <u>
            <seg>
              Herr talman! För Anders Borg är arbetslinjen lika med sänkta
              ersättningsnivåer för sjuka och arbetslösa. Jag och Socialdemokraterna
              anser att man kan ha en stark arbetslinje utan att för den skull
              behöva försämra ersättningarna för dem som är sjuka och arbetslösa.
              Jag förstår inte varför det skulle finnas ett motsatsförhållande.
            </seg>
          </u>
          <u>
            <seg>
              Jag har två exempel på hur man kan drabbas av Anders Borgs arbetslinje.
              Jag har en kamrat som heter Benny. Han har 80 procents arbetsförmåga.
              Han skulle ha varit sjukskriven 20 procent, men eftersom han varit
              sjuk för länge har regeringens politik gjort att han inte längre
              får någon ersättning. Benny blir inte friskare, och hans arbetsförmåga
              ökar inte. Däremot ökar stressen eftersom han fått sämre ekonomi.
              Hur detta stärker arbetslinjen begriper varken jag eller Benny.
            </seg>
          </u>
          <u>
            <seg>
              Gunnel har gått från sjukersättning över till a-kassa och befinner
              sig nu inom Arbetsförmedlingens ramar. Hon har 180 kronor om dagen
              före skatt från a-kassan och har sänkt sin ersättning från sjukersättningen.
              Hur det ökar hennes arbetsförmåga och hennes förmåga att få jobb
              framgår inte; det förstår varken Gunnel eller jag. Anders Borg
              kanske kan förtydliga hur arbetslinjen hjälper henne.
            </seg>
          </u>
          <u>
            <seg>
              Hur hjälper arbetslinjen dem i Örebro kommun som nu har gått
              ned på deltid och inte ens kan stämpla längre? Hur får man fler
              jobb i Örebro kommun när borgarna sagt att vi ska spara inom äldreomsorgen,
              bland annat för att satsa på ett jubileum för familjen Bernadotte?
            </seg>
          </u>
          <u>
            <seg>
              Inte någon från den borgerliga sidan har nämnt, herr talman,
              det förmenta vårdnadsbidraget som en del i regeringens jämställdhetspolitik
              eller arbetslinje. Det vore välkommet att man åtminstone försökte
              förtydliga vilken del det är i arbetslinjen eller i jämställdhetspolitiken.
              Som jag förstått det var det en del i att Folkpartiet så småningom
              lyckades förhandla sig till den så kallade jämställdhetsbonusen,
              som inte verkar ha gett någon effekt.
            </seg>
          </u>
          <u>
            <seg>
              I strategin för jämställdhet på arbetsmarknaden och i näringslivet
              framgår det inte hur jämställt deltagande i arbetslivet ska stärkas.
              Det står att det görs genom förändringar i arbetslöshetsförsäkringen.
              Blir arbetslivet alltså mer jämställt för att man inte längre
              får en hög a-kasseersättning, att man får ett otryggare system?
            </seg>
          </u>
          <u>
            <seg>
              Vidare står det att man underlättar återgång till arbete efter
              sjukskrivningar genom insatser; bland annat hänvisas till rehabiliteringsgarantin,
              alltså utförsäkringsgarantin. Det skulle således medföra att jämställdheten
              blir bättre för de kvinnor som nu kastas ut från sjukförsäkringen
              och i stället får söka socialbidrag, som socialförsäkringsminister
              Cristina Husmark Pehrsson hänvisar dem till. Jag vore tacksam,
              herr talman, om finansministern kunde förtydliga detta för mig.
            </seg>
          </u>
          <note type="speaker">
            Anf. 33 CARL B HAMILTON (fp):
          </note>
          <u>
            <seg>
              Herr talman! Jag är glad att jag har lyckats hindra det osynliggörande
              som man här försökte sig på vad gäller den manliga arbetslösheten
              i industrin. En sådan samfälld attack för att osynliggöra arbetslösheten
              bland män har jag inte varit med om i denna kammare på många år.
              Full sysselsättning och arbete åt alla gäller alltså även män
              i verkstadsindustrin när det varit finanskris.
            </seg>
          </u>
          <u>
            <seg>
              Jag tycker, herr talman, att det är mycket märkligt med osynliggörandet
              av 11 00012 000 personer som sysslar med RUT-avdrag, som vi här
              får höra. De utför alltså ett sämre jobb. De ska osynliggöras.
              Deras insatser bagatelliseras. Det gör ingenting om man kastar
              ut 11 00012 000 människor i svartjobb eller arbetslöshet genom
              att dra ned på RUT-avdragen. Det är innebörden i de så kallade
              jämställdhetsinläggen vi här hört från den kvinnliga bänken.
            </seg>
          </u>
          <u>
            <seg>
              Sanningen är, herr talman, att tjänstesektorn i Sverige gått
              förbluffande oskadd genom krisen. Det gäller både den privata
              och den offentliga sektor där huvuddelen av de anställda är kvinnor.
            </seg>
          </u>
          <u>
            <seg>
              Marie Engström tog upp små och medelstora företag. Jag håller
              helt med om det. Varför är det då i praktiken så viktigt, enligt
              argumentationen, att man ska vara anställd i kommun och landsting?
              Det är vad vi får höra hela tiden. Det är välfärdssektorn. I stället
              borde man välkomna att det kan finnas privata alternativ.
            </seg>
          </u>
          <u>
            <seg>
              Avslutningsvis, herr talman, vill jag nämna att jag i en jämställdhetsdebatt
              saknar diskussionen om utbildning och dess betydelse. Jag hade
              gärna talat om det, inte bara för att jag är folkpartist utan
              också för att det på lång sikt är helt avgörande för jämställdheten.
            </seg>
          </u>
          <note type="speaker">
            Anf. 34 MARIE ENGSTRÖM (v):
          </note>
          <u>
            <seg>
              Herr talman! Vi är några kvinnor, Carl B Hamilton, som vill debattera
              problemet med att de ekonomiska skillnaderna mellan kvinnor och
              män ökar, inte minskar. Det känns därför märkligt att få höra
              att vi ägnar oss åt att osynliggöra mäns arbetslöshet. Vi har
              inte på något sätt uttryckt oss så. Den typen av kopplingar får
              stå för Carl B Hamilton.
            </seg>
          </u>
          <u>
            <seg>
              När det gäller ROT- och RUT-avdragen har jag inga synpunkter
              på vare sig män eller kvinnor som jobbar inom tjänstesektorn,
              absolut inte. Jag menar bara att om vi ska skattesubventionera
              en tjänstesektor ska vi också ta ansvar för att tjänsten i fråga
              utförs hemma hos dem som bäst behöver den. Jag menar att det i
              första hand kanske är äldre människor som behöver den typen av
              hjälp.
            </seg>
          </u>
          <u>
            <seg>
              Om det är som Anders Borg säger, att sysselsättningen bland kvinnor
              ökat, är det oroväckande att de ekonomiska skillnaderna mellan
              män och kvinnor inte minskar utan snarare ökar. Just det är problemet,
              och det är därför vi för denna debatt. Det svar Anders Borg ger
              är lite symtomatiskt. Bland annat säger han att många typer av
              transfereringsinkomster bestäms av arbetsinkomsten. Ja, visst
              är det så, men de bestäms också av politiska beslut. De bestäms
              av politiska beslut fattade av regeringen, på samma sätt som skattenivåerna
              bestäms av politiska beslut. Detta sammantaget påverkar kvinnors
              ekonomiska situation, och tyvärr ökar de ekonomiska skillnaderna
              mellan män och kvinnor hela tiden.
            </seg>
          </u>
          <note type="speaker">
            Anf. 35 ANN-CHRISTIN AHLBERG (s):
          </note>
          <u>
            <seg>
              Herr talman! Jag ställde en mängd frågor till Sveriges finansminister
              Anders Borg, bland annat vilka möjligheter och strategier Sveriges
              regering har för ett jämställt arbetsliv. Vi vet att kvinnor missgynnas
              mer än män av den borgerliga politiken, och jag tror ingen av
              de kvinnor som deltar i denna debatt känner att de fått svar av
              Anders Borg. I stället rabblar han upp en mängd statistikuppgifter.
              Alla vi som ofta använder oss av statistik vet att statistik är
              som en lyktstolpe, den belyser ett begränsat område, det som man
              vill ha belyst. Precis så gör Anders Borg. Så gör man när man
              inte vill tala om de frågor som interpellationen egentligen handlar
              om.
            </seg>
          </u>
          <u>
            <seg>
              Jag ska ge Anders Borg en sista chans, men jag tror inte att
              han kan förklara det som regeringen har sagt ska öka jämställdheten
              i arbetslivet. Hur kan det bli ökad jämställdhet genom jobbskatteavdrag,
              privatisering av apotek, vård och omsorg eller hushållsnära tjänster?
              Hur kan det bli ökad jämställdhet genom att man försämrat a-kassan,
              vilket missgynnar kvinnor mer än män? Detsamma gäller våra trygghetssystem,
              som också blivit starkt försämrade. Jag hoppas få svar på dessa
              frågor.
            </seg>
          </u>
          <u>
            <seg>
              Så till Carl B Hamilton. Han vill diskutera många olika saker,
              men min tid räcker inte till det. Jag har dock aldrig sett Carl
              B Hamilton i en jämställdhetsdebatt i arbetsmarknadsutskottet
              då vi har mer tid till förfogande. Jag välkomnar honom till en
              sådan debatt. Då ska jag gärna föra en debatt om både vita och
              svarta tjänster med RUT-avdrag där rika män säger att kvinnors
              jobb inte är värda att betala för om de inte får en skattesubvention.
            </seg>
          </u>
          <note type="speaker">
            Anf. 36 GUNNAR ANDRÉN (fp):
          </note>
          <u>
            <seg>
              Herr talman! Ibland måste jag beundra klokheten hos socialdemokrater
              och socialdemokratin. Här sitter nu fem stycken kloka socialdemokratiska
              kvinnor. Samtliga undviker att ta upp den fråga som jag tog upp,
              nämligen de 75-procentiga avdragen för fackliga avgifter. Samtidigt
              säger man att man ska ha samma beskattning av pensionärer som
              av yrkesaktiva.
            </seg>
          </u>
          <u>
            <seg>
              Jag tycker att det är klokt att inte göra så. Det här kan man
              inte sprida. De 75-procentiga avdragen för fackliga avgifter går
              emot hela er politik. Men det är inte bara så, herr talman, utan
              de 75-procentiga avdragen är mycket högre för byggnadsarbetare
              än för handelsanställda och vårdarbetare. Ni bygger in en ökad
              ojämlikhet i systemet genom det här. Det fanns andra konstruktioner.
              Man kunde ha begränsat det till 200 eller 100 kronor i månaden
              eller vad det nu kan vara.
            </seg>
          </u>
          <u>
            <seg>
              Ni vågar inte stå för er politik. Det här vågar ni inte ta upp
              över huvud taget. Ni vågar inte diskutera det. Jag förstår det;
              det är jätteklokt. Sprid inte detta! Det första ni ska göra när
              ni kommer i regeringsställning är att öka skillnaderna i beskattning
              mellan yrkesaktiva och pensionärer. Och det är inga småsummor
              det handlar om. Det är många hundra kronor, och det blir 4 miljarder
              kronor eller någonting sådant.
            </seg>
          </u>
          <u>
            <seg>
              Herr talman! Man kan föra den här debatten på ett annat sätt:
              Är vi som företräder de fyra allianspartierna onda människor?
              Vill vi ont? Jag tror inte att det är på det sättet. Vi tror också
              på vår politik och att den faktiskt leder till ökad jämställdhet.
              Jag tror att vi gör detta.
            </seg>
          </u>
          <u>
            <seg>
              Ni har en annan politik, där ni dömer ut medlen. Det kan jag
              förstå. Men när ni också ifrågasätter målen hänger jag inte med
              längre. Då skulle jag kunna ifrågasätta era mål, och det tänker
              jag aldrig göra. Jag tycker att ni har fel politik. Men jag tycker
              inte om att ni utmålar oss som onda, som några gjorde här. Det
              gillar inte jag över huvud taget. Jag anser att jag som är folkvald
              är berättigad till att bli behandlad på det sättet att man tror
              på att jag vill något med den politik jag står för och som jag
              tror leder till något gott. Sedan kan ni ifrågasätta metoderna,
              men det är en helt annan sak.
            </seg>
          </u>
          <note type="speaker">
            Anf. 37 Finansminister ANDERS BORG (m):
          </note>
          <u>
            <seg>
              Herr talman! Det här är en debatt om hur den alliansregering
              vi har i Sverige ökar välfärden, tryggheten, rättvisan, friheten
              och jämställdheten genom att förstärka arbetslinjen. Det är det
              som är kärnan i debatten.
            </seg>
          </u>
          <u>
            <seg>
              Arbetslinjen har bidragit till att Sverige kommer ur den värsta
              krisen sedan depressionen i bättre skick än vad vi befarade och
              i bättre skick än många andra länder. Låt oss ändå försöka klargöra
              hur statistiken ser ut så att vi inte behöver debattera det. 2006
              hade vi 2 050 000 kvinnor mellan 15 och 74 år som var sysselsatta.
              I februari 2010 var siffran 2 110 000. Det är alltså 60 000 fler.
              Vi går ur den värsta kris vi har upplevt sedan depressionen, och
              sysselsättningen är högre.
            </seg>
          </u>
          <u>
            <seg>
              Jag tycker att vi ändå kan enas om att den svenska modellen,
              regeringens aktiva politik och arbetslinjen har bidragit till
              att Sverige har klarat sig bättre än man kunde befara.
            </seg>
          </u>
          <u>
            <seg>
              Låt oss ta den diskussion om krishantering som kommer upp här.
              Hillevi Larsson nämner handeln. KI konstaterar att industrin slås
              hårt. Sedan säger man att handeln dock inte drabbades lika hårt
              då branschen har gynnats av den expansiva politik som har hållit
              uppe hushållens efterfrågan. KI fortsätter att konstatera att
              utvecklingen av hushållstjänster har påverkats positivt. Man går
              vidare och konstaterar att under 2010 och 2011 stiger sysselsättningen
              endast svagt. Ökningen sker främst inom tjänstebranscherna, men
              även offentlig sektor anställer något fler delvis som en följd
              av den antagna expansiva finanspolitiken. Så säger KI.
            </seg>
          </u>
          <u>
            <seg>
              Regeringens politik både arbetslinjen och efterfrågepolitiken
              bidrar alltså till att vi närmar oss mer av full sysselsättning.
              Därför bidrar den till att underlätta för välfärd och därför bidrar
              den till att underlätta för jämställdhet. Jämställdhet är i grund
              och botten någonting som måste ha sina rötter på arbetsmarknaden.
              Det är därför jag blir så bekymrad när vi har en opposition som
              i detta allvarliga läge, när vi är på väg ur en kris och när alla
              sitter och undrar när jobben kommer, sitter på oppositionskanslierna
              och konstruerar en antijobb-bomb. Det blir 10 miljarder i höjd
              arbetsgivaravgift för unga, 67 miljarder i försämrad RUT och ROT
              och tillbakatagen arbetslinje med höjda skatter för låg- och medelinkomsttagare.
            </seg>
          </u>
          <u>
            <seg>
              Det är alltså en politik som gör att det dröjer längre innan
              jobben kommer. Vi kan diskutera hur skadlig politiken är om det
              är väldigt stora negativa omedelbara effekter eller om de stora
              skadorna dröjer till senare. Men det råder ingen tvekan om hur
              tecknet ser ut: Oppositionens politik leder till att det dröjer
              längre innan jobben kommer. Den leder till att det går snabbare
              till dess vi kör in i flaskhalsar.
            </seg>
          </u>
          <u>
            <seg>
              Vem kommer att drabbas av detta? Tyvärr vet vi det. Vi vet vem
              som kommer att drabbas när man drar tillbaka arbetslinjen. Det
              är de som står svagast på arbetsmarknaden och de med sämre utbildning,
              inte minst kvinnorna. Det är naturligtvis detta som är oppositionens
              dilemma. Man planerar att genomföra en politik om det nu skulle
              gå så illa att vi i valet får en socialdemokratisk vänsterregering
              som skulle slå ut jobb. Den skulle döma människor att stå utanför
              arbetsmarknaden. Man skulle återgå till en politik där klyftorna
              mellan män och kvinnor ökar.
            </seg>
          </u>
          <u>
            <seg>
              Carina Ohlsson reser frågorna om skillnaden mellan pensionärer
              och löntagare. Det är på många sätt det som allra bäst illustrerar
              kärnan i Socialdemokraternas politik sänkt skatt med 5 kronor
              för pensionärerna och höjd skatt med 15 kronor för löntagarna!
              Det är så man minskar skillnaden när Socialdemokraterna slår till.
              Det blir höjda skatter för låg- och medelinkomsttagare och höjda
              skatter som slår ut jobb. Det är tyvärr den vänsterpolitik vi
              har att möta.
            </seg>
          </u>
          <note type="speaker">
            Anf. 38 HILLEVI LARSSON (s):
          </note>
          <u>
            <seg>
              Herr talman! Som jag uppfattar det, om man komprimerar budskapet,
              är en politik som ökar och förstärker skillnaderna mellan män
              och kvinnor bra för jämställdheten. Det hävdar finansministern.
              Alliansens politik har de facto ökat skillnaderna. Det finns statistik
              och fakta på att kvinnor har fått sämre ekonomi än män. Man säger
              att skillnaden mellan rika och fattiga har ökat och att det är
              bra för de fattiga. Man säger att skillnaden mellan pensionärer
              och löntagare har ökat och att det är bra för pensionärerna.
            </seg>
          </u>
          <u>
            <seg>
              Jag tycker att det är ett ganska märkligt budskap, måste jag
              säga. Någonstans ligger detta att utdelningen kommer sedan för
              pensionärerna, exempelvis. När då? frågar man sig. Jag tror att
              många kvinnor undrar detsamma när de nu har fått sämre ekonomi
              och ännu svårare att försörja sina familjer. När kommer utdelningen
              och den utlovade jämställdheten?
            </seg>
          </u>
          <u>
            <seg>
              Jag tycker att man måste reagera när man ser att utvecklingen
              inte bara står still utan faktiskt går tillbaka om man tittar
              på ekonomin. Och den är inte helt oväsentlig. Det är kanske inte
              så viktigt för dem som har miljoninkomster om man har hundra tusen
              hit eller dit. Men för dem som har små marginaler är ekonomin
              viktig. Det finns massor med kvinnor som har svårt att få det
              att gå runt.
            </seg>
          </u>
          <u>
            <seg>
              Det är dessutom en myt att vi socialdemokrater inte skulle stå
              för arbetslinjen. Tvärtom vill vi stärka människor så att de kan
              ta de nya jobben. Vårdnadsbidraget går stick i stäv med arbetslinjen.
              Man slår mot deltidsarbetslösa så att de blir heltidsarbetslösa.
              Hur kan det vara bra för arbetslinjen?
            </seg>
          </u>
          <u>
            <seg>
              Om man verkligen menar att man är feminist, som finansministern
              säger, är första steget att erkänna att det finns ett problem
              med jämställdheten. Annars är man inte feminist. Har verkligen
              alla dessa problem löst sig under regeringens period? Jag tycker
              inte det, och det är många kvinnor som håller med. Var fjärde
              ensamstående kvinna med barn är fattig. Det finns ett problem.
            </seg>
          </u>
          <note type="speaker">
            Anf. 39 CARINA OHLSSON (s):
          </note>
          <u>
            <seg>
              Herr talman! Förra veckan kunde vi läsa i Svenska Dagbladet att
              klyftorna ökar bland Sveriges pensionärer. De ökande klyftorna
              återspeglar hur arbetslivet och samhället ser ut i ett Högerallianssverige.
              De äldre halkar efter i ekonomisk standard. En del av detta utgörs
              naturligtvis av de skillnader som finns i skatt för pensionärer
              och för löntagare. Jag tycker att det blir orättfärdigt med flera
              tusen i månaden för mig, Anders Borg och andra höginkomsttagare
              när man tar del av sin egen mammas pension, som jag har gjort.
              Det gäller även andra kvinnor med låga pensioner.
            </seg>
          </u>
          <u>
            <seg>
              Carl B Hamilton anklagar oss för att osynliggöra män. Det gjorde
              jag inte. Jag hade statistik som visar hur stora skattesänkningarna
              har blivit för män, för kvinnor och för höginkomsttagare. Jag
              har statistik för både män och kvinnor.
            </seg>
          </u>
          <u>
            <seg>
              Statistiken visar att män kommer bättre ut oavsett om de är pensionärer
              eller löntagare. Det vill vi råda bot på med en socialdemokratisk
              och rödgrön regering. Vi tycker helt enkelt att det är omoraliskt
              att straffbeskatta pensionärer på det sättet som ni gör. Vi vill
              förändra detta steg för steg så att klyftan minskar, och vi vill
              börja med pensionärer med låg och medelhög pension så att de sämst
              ställda gynnas.
            </seg>
          </u>
          <u>
            <seg>
              Sedan sägs det att vi nedvärderar arbete, till exempel att städa.
              Jag kan inte förstå det. Det får stå för den som sade det. I interpellationssvaret
              beskrivs arbetet inom äldreomsorgen som hjälpande händer, precis
              som om man inte behöver ha med sig huvudet när man städar, tar
              hand om vårdtagare eller ska göra ett kvalificerat arbete. Det
              handlar om osynliggörande, förminskande och maktfullkomlighet.
              Det är inte en jämställd och feministisk syn enlig min utsago.
            </seg>
          </u>
          <note type="speaker">
            Anf. 40 MONICA GREEN (s):
          </note>
          <u>
            <seg>
              Herr talman! Jag får fortsätta att tala om sysselsättningsgraden.
              Anders Borg vill osynliggöra problemet med att sysselsättningsgraden
              sjunker i Sverige. I slutet av 2006 var sysselsättningsgraden
              nere på 63 procent för kvinnorna. Nu har den sjunkit ännu mer,
              till 61,2 procent. Det betyder att 50 000 kvinnojobb har försvunnit.
              Det tycker inte jag är en bra politik.
            </seg>
          </u>
          <u>
            <seg>
              Sedan påstås det här att vi försöker osynliggöra männen. Jag
              har väckt åtminstone tio interpellationer som handlar om arbetslösheten
              bland annat i Västsverige bland ungdomar samt män och kvinnor
              inom industrin. Jag har på olika sätt belyst frågan.
            </seg>
          </u>
          <u>
            <seg>
              Sedan har jag väckt två interpellationer om jämställdhet. Hjälp
              vad farligt det blev då. Nu ska vi prata om jämställdhet. Oj,
              oj, oj! Det är otäckt och besvärligt. Nu måste vi prata om allt
              annat också. Vi får inte bara belysa jämställdheten i den här
              debatten.
            </seg>
          </u>
          <u>
            <seg>
              Jag tycker att jämställdheten är en så viktig fråga att den är
              värd både en, två, tre och fyra debatter. Jag tänker fortsätta
              att interpellera om det behövs.
            </seg>
          </u>
          <u>
            <seg>
              Vi försöker satsa oss ur krisen. Socialdemokraterna satsar sig
              ur krisen genom 100 000 nya jobb och utbildningsplatser. Vi har
              lagt fram förslag om detta. Vi har lagt fram förslag om hur Sverige
              ska ställas om till det gröna Sverige och satsningar på välfärdsjobb.
              Vi ska inte dra in på välfärdsjobben utan satsa på fler i välfärdssektorn.
              Vi vill se till att kvinnor och män, ungdomar och gamla, kommer
              ur den här krisen på ett bra sätt. Då gäller det att också satsa
              på jämställdhetspolitiken. Vi vet att kvinnorna under de här åren
              har fått ta mycket större stryk än männen. De har fått det sämre
              ställt när det gäller skattesänkningarna, och de har fått ut mindre
              eftersom välfärdssektorn har fått stryka på foten i takt med att
              regeringen har lånat till skattesänkningar.
            </seg>
          </u>
          <note type="speaker">
            Anf. 41 EVA-LENA JANSSON (s):
          </note>
          <u>
            <seg>
              Herr talman! När man diskuterar jämställdhet brukar ofta de fem
              härskarteknikerna komma upp. Carl B Hamilton tog upp en. Jag vill
              ta upp en till, nämligen påförande av skuld och skam. Det är precis
              vad Carl B Hamilton och Gunnar Andrén ägnar sig åt när man försöker
              diskutera andra frågor. De försöker framställa oss som ointresserade
              av manliga industriarbetare. Jag kan påminna om att näringsministern
              och den här regeringen har varit ointresserad av hur det har gått
              inom fordonsindustrin. Om det är någon ni ska kritisera så vänd
              er till er egen regering. Vi har varit intresserade av att få
              se en lösning, men det har inte ni varit.
            </seg>
          </u>
          <u>
            <seg>
              Gunnar Andrén frågar om vi vill ont. Nej, ni vill nog inte ont,
              men er politik gör ont. Den drabbar och slår hårt mot dem som
              är arbetslösa och sjuka. Var fjärde ensamstående kvinna med barn
              är beroende av olika välgörenhetsorganisationer. Det är skamligt
              att ensamstående kvinnor i dagens Sverige ska vara beroende av
              välgörenhet. Jag föredrar solidaritet. Det betyder att jag kanske
              måste avstå sådant som jag skulle ha velat ha för att någon annan
              behöver det bättre, inte att jag ska skänka bort något jag inte
              vill ha. Det är välgörenhet.
            </seg>
          </u>
          <u>
            <seg>
              Vi har satsat på 100 000 nya jobb och utbildningstillfällen,
              precis som Monica Green har sagt. Vi satsar på en jämställdhetspolitik
              där vi också tittar på bland annat en jämställd föräldraförsäkring.
              Vi tror att pappor är lika bra föräldrar som mammor. Vi tycker
              att unga män ska kunna vara hemma med sina barn och att inte kvinnorna
              ska ta ut hela föräldraförsäkringen.
            </seg>
          </u>
          <u>
            <seg>
              Vi har försökt att diskutera jämställdhet, men intresset från
              de borgerliga debattörerna har varit minst sagt begränsat, herr
              talman. Det betyder förmodligen att det kommer att bli fler debatter,
              inte för att intresset hos de borgerliga är stort utan för att
              det är stort från Socialdemokraternas, Vänsterpartiets och Miljöpartiets
              sida.
            </seg>
          </u>
          <u>
            <seg>
              Jag hoppas att finansministern har insett att hans politik slår
              hårt och att den i huvudsak drabbar kvinnor och gynnar män. Jag
              är missnöjd med det, och jag hoppas att väljarna hjälper mig att
              byta politik den 19 september 2010.
            </seg>
          </u>
          <note type="speaker">
            Anf. 42 Finansminister ANDERS BORG (m):
          </note>
          <u>
            <seg>
              Herr talman! Allians för Sverige driver en mycket konsekvent
              och tydlig politik för att förbättra landet. Det handlar i grund
              och botten om att när fler människor kommer i arbete, när alla
              som vill och kan ha ett arbete också är på arbetsmarknaden, fungerar
              landet bättre. Då har vi fler trygga, starka medborgare som känner
              att vi bygger ett land tillsammans som fungerar bättre.
            </seg>
          </u>
          <u>
            <seg>
              I den här diskussionen hävdas att inkomstskillnaden mellan män
              och kvinnor har förstärkts under de år vi har haft en borgerlig
              regering. Det stämmer inte med den statistik vi har. När Socialdemokraterna
              inledde sitt regeringsinnehav uppgick kvinnors lön som andel av
              mäns lön, när vi har standardvägt enligt gängse metoder som alltid
              används, till 92 procent. Den låg kvar på 92 procent 2006 när
              Socialdemokraterna hade regerat färdigt. Det hade alltså inte
              gjorts någon förbättring av jämställdheten under den långa regeringsperioden.
            </seg>
          </u>
          <u>
            <seg>
              Nu ligger andelen på 93 procent. Jag säger inte att det är regeringens
              politik som är ensam ansvarig för detta. Men låt oss konstatera
              att det som sagts så många gånger i kammaren, att den borgerliga
              politiken, Allians för Sveriges politik, skulle bygga klyftor
              mellan män och kvinnor inte har visat sig stämma. Tvärtom har
              vi i dag bättre jämställdhet på lönesidan än vad vi har haft tidigare.
            </seg>
          </u>
          <u>
            <seg>
              Det sägs i debatten att det skulle vara en myt att Socialdemokraternas
              grundläggande idé är att rulla tillbaka arbetslinjen. Det måste
              bygga på en mytbildning som gör att man inte läser den socialdemokratiska
              partimotionen. Jobbskatteavdraget ska försämras med 17 miljarder.
              Låg- och medelinkomsttagare får betala. Bidragen ska byggas ut
              med 18 miljarder. Det gör att det lönar sig dramatiskt sämre att
              arbeta. Sedan ska man dra på med en straffskatt för unga människor
              i form av 10 miljarder i höjd arbetsgivaravgift. Det är alldeles
              uppenbart en politik som rullar tillbaka arbetslinjen, som riskerar
              att hota full sysselsättning och som riskerar att leda till att
              människor döms till utanförskap när arbetslösheten biter sig fast.
              Det är därför det är viktigt att vi får ett fortsatt förtroende
              för en arbetslinjebaserad jämställdhetspolitik.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2009/10:298 om den svenska mediekoncentrationen
          </note>
          <note type="speaker">
            Anf. 43 Kulturminister LENA ADELSOHN LILJEROTH (m):
          </note>
          <u>
            <seg>
              Herr talman! Helene Petersson i Stockaryd har frågat mig var
              min gräns går för att jag ska anse att Sverige är på väg mot en
              sådan mediekoncentration att regeringen bör agera.
            </seg>
          </u>
          <u>
            <seg>
              Jag har under denna mandatperiod vid upprepade tillfällen debatterat
              frågan om ägarkoncentration och mångfald i medier i denna kammare
              till följd av interpellationer från Helene Petersson. Eftersom
              jag inte minst vid den senaste debatten, i oktober 2009, utförligt
              förklarade min och regeringens hållning i den aktuella frågan,
              finner jag inte skäl att bli alltför långrandig i mitt svar.
            </seg>
          </u>
          <u>
            <seg>
              Jag kan dock på nytt sammanfattningsvis konstatera att regeringen
              bedriver en mediepolitik med utgångspunkten att fria och självständiga
              medier är en förutsättning för den mångfald i nyhetsförmedling
              och opinionsbildning som är nödvändig i ett demokratiskt samhälle.
              Ett spritt ägande kan vara en viktig faktor för att skapa mångfald,
              men det handlar lika mycket om att skapa goda villkor för företag
              och företagande inom olika medier. Väl utformade regler för radio
              och tv, presstöd och filmstöd kan också bidra till att säkerställa
              mångfalden genom att komplettera det utbud som marknadskrafterna
              levererar utan att snedvrida konkurrensen på marknaden mer än
              nödvändigt. Till detta kommer att den tekniska utvecklingen öppnat
              för nya aktörer att etablera sig inom olika medier.
            </seg>
          </u>
          <u>
            <seg>
              Jag vill vidare inte kommentera enskilda fall av företagsförvärv
              som till exempel Bonniers köp av Pocketgrossisten vilka dessutom
              kan komma att prövas av Konkurrensverket och EU-kommissionen enligt
              de regler om förbud mot företagskoncentrationer som finns i konkurrenslagen
              respektive EU-rätten. Det är tillämpningen av dessa regler som
              ytterst sätter och bör sätta gränserna för företagskoncentrationer,
              inte agerande från regeringen.
            </seg>
          </u>
          <u>
            <seg>
              Regeringen kan däremot initiera förändringar och lämna förslag
              i syfte att främja det mediepolitiska målet, som ju bland annat
              rör yttrandefrihet, mångfald samt massmediernas oberoende och
              tillgänglighet. Här finns många exempel på sådant vi gjort under
              mandatperioden som jag nämnt i tidigare debatter och som bland
              annat rör public service samt radio-, dagspress- och filmområdet.
            </seg>
          </u>
          <u>
            <seg>
              Som ett exempel kan nämnas den proposition om radio och tv i
              allmänhetens tjänst som överlämnades till riksdagen i juni 2009.
              Ett annat exempel är den nyligen beslutade propositionen om en
              ny radio- och tv-lag som bland annat syftar till att förenkla
              och modernisera lagstiftningen och att skapa goda förutsättningar
              för radio- och tv-företagen. Ett ytterligare exempel är det pågående
              arbetet för att säkerställa att de regler som gäller för presstödet
              inte står i strid med EU:s statsstödsregler. En utgångspunkt är
              här att regeringen anser att presstödet ska värnas, eftersom det
              är viktigt för mångfalden på lokal och regional nivå.
            </seg>
          </u>
          <note>
            Anf. 44 HELENE PETERSSON i Stockaryd (s):
          </note>
          <u>
            <seg>
              Herr talman! Tack, kulturministern, för svaret!
            </seg>
          </u>
          <u>
            <seg>
              Vi har, som kulturministern skriver i sitt svar, haft en mängd
              debatter utifrån just ämnet mediekoncentration. Men det är fortfarande
              lika aktuellt det händer något inom mediemarknaden nästan varje
              månad. Det är inte så att det blir fler mindre aktörer, utan tvärtom
              fortsätter de stora aktörerna att utvidga sina imperier.
            </seg>
          </u>
          <u>
            <seg>
              Kulturministern har också vid upprepade tillfällen talat om regeringens
              inställning och mediepolitik, eller, enligt min mening, brist
              på mediepolitik inom området.
            </seg>
          </u>
          <u>
            <seg>
              Fria och självständiga medier är en förutsättning för mångfald,
              säger kulturministern. Visst ska vi ha fria och självständiga
              medier. Men är det detsamma som att en aktör får bli hur stor
              som helst? Frågan är fortfarande lika aktuell efter Bonniers köp
              av Pocketgrossisten. Ger total frihet för vilka köp som helst
              förutsättningar för mångfald?
            </seg>
          </u>
          <u>
            <seg>
              Den fria etableringsrätten är gammal, och den ska vi vara jätterädda
              om. Men frågan om koncentration har varit på tapeten åtminstone
              så långt tillbaka som jag har kunnat gräva sedan 1944 års diskussioner
              inför den proposition som blev 1949 års tryckfrihetsgrundlag.
              Enligt den propositionen utgör den enda säkra grundvalen för ett
              fritt meningsutbyte och en allsidig upplysning att det finns rätt
              för var och en att framställa åsikter och meddela underrättelse.
              Med en sådan frihet torde en monopolisering av det fria ordet
              knappast vara genomförbar i ett demokratiskt samhälle.
            </seg>
          </u>
          <u>
            <seg>
              Regeringen fortsätter, för 60 år sedan: Om tendenser mot en monopolisering
              skulle förmärkas bör de motarbetas.
            </seg>
          </u>
          <u>
            <seg>
              År 1974 skriver statsrådet Lidbom i direktivet till Massmediekoncentrationsutredningen:
              Numera är situationen sådan att tryckfrihetsförordningens etableringsfrihetsregler
              på denna punkt riskerar att motverka sitt syfte.
            </seg>
          </u>
          <u>
            <seg>
              Detta var 1974. Det blev inget av den utredningen kanske med
              rätta men utvecklingen fortsätter i fel riktning.
            </seg>
          </u>
          <u>
            <seg>
              Etableringsfrihetens syfte i TF och YGL är att det i lag inte
              får finnas några regler som hindrar någon att framställa och sprida
              meddelanden till allmänheten. Det är också näringsfrihet: Det
              får inte finnas några regler som utgör hinder för någon att ägna
              sig åt ett eller flera av leden vid produktion och spridning av
              meddelanden till allmänheten.
            </seg>
          </u>
          <u>
            <seg>
              Men blir det verkligen, fru kulturminister, en fri etableringsrätt
              när några få företag blir större och större på område efter område
              inom massmedierna? Eller är det så att de små företagen och distributörerna
              inte förmår överleva i den konkurrens de utsätts för och att den
              fria etableringsrätten på så sätt motverkas i stället för att
              stärkas?
            </seg>
          </u>
          <u>
            <seg>
              Kulturministern vill inte kommentera ett enskilt fall, och det
              har jag förståelse för. Konkurrensverket har också, sägs det,
              inlett en undersökning av Bonniers köp av Pocketgrossisten. Jag
              var i dag inne på Internet, men jag kunde inte hitta något på
              Konkurrensverket. Vi får väl förutsätta att de kommer att göra
              det i alla fall.
            </seg>
          </u>
          <u>
            <seg>
              Min fråga är: Räcker Konkurrensverkets möjligheter? Jag tycker
              att det är mycket tveksamt.
            </seg>
          </u>
          <note type="speaker">
            Anf. 45 GUNNAR ANDRÉN (fp):
          </note>
          <u>
            <seg>
              Herr talman! Efter regeringsskiftet 1976 introducerades någonting
              som hette närradion i Sverige. Det var en etableringsmöjlighet.
              Den ganska kända tidningen Grönköpings Veckoblad hade då en notis
              där man uppmanade alla sina prenumeranter att sluta prenumerera
              på Grönköpings Veckoblad av den anledningen att alla deras nyheter
              upplästes i närradion varje dag.
            </seg>
          </u>
          <u>
            <seg>
              Det här är ganska intressant, med den medieutveckling som vi
              har, nämligen att nyheterna är gratis men god journalistik alltid
              kostar. Mediekoncentration i den bemärkelsen är inte ny. Som Helene
              Petersson refererade fick vi efter 1972 års pressutredning där
              var Stig Hadenius, som nyligen gick bort, huvudsekreterare Carl
              Lidboms olika utredningsdirektiv om hur man skulle kunna minska
              presskoncentrationen.
            </seg>
          </u>
          <u>
            <seg>
              Det här har fortsatt i väldigt stor utsträckning. Det finns ganska
              få tidningsutgivare i dagens läge. Men när man går till exempel
              till en pressbyråkiosk ser man att utbudet av tryckta medier är
              större än någonsin, men det är på specialområden.
            </seg>
          </u>
          <u>
            <seg>
              Här får vi skilja på två olika saker. Jag tycker att regeringen
              har varit klok som inte intervenerat i den utveckling på marknaden
              som vi har sett. Det gäller att se till att man ständigt har möjlighet
              att etablera nya produkter.
            </seg>
          </u>
          <u>
            <seg>
              Problemet, herr talman, är att många av dem som förser oss med
              det som Grönköpings Veckoblad kallade nyheter, dessa dagstidningar
              på den lokala marknaden, har det mycket svårt att få pengarna
              att gå ihop. Anledningen är att intäkterna från annonserna inte
              räcker. Framför allt är distributionen av tidningarna hem väldigt
              dyr ungefär som när man tog bort mjölkdistributionen en gång i
              tiden. Det är mycket lättare att ha detta via etermedier.
            </seg>
          </u>
          <u>
            <seg>
              På den här punkten kan man verkligen fundera, om vi ska ha en
              god journalistik i framtiden: Hur kommer möjligheterna att distribuera
              dagstidningar fem eller sex dagar i veckan att vara? Det är en
              av de saker som jag tycker att man borde överväga från statsmakternas
              sida, oavsett vilken regering vi har.
            </seg>
          </u>
          <u>
            <seg>
              När man sedan tittar på de tidningar som fanns förr i tiden har
              de nästan överallt ombildats till mediehus. Det nämnda Bonniers
              är ett sådant exempel. Vi ser det på Svenska Dagbladet och många
              andra tidningar. Det är mediehus som arbetar inte bara med tryckta
              medier utan på alla håll, och måste göra så av kommersiella skäl.
              Annars finns det alltid uppstickare som tar hand om de delar som
              mediehusen inte orkar arbeta med.
            </seg>
          </u>
          <u>
            <seg>
              Jag tycker att regeringen har skött frågan om presstödet väldigt
              bra och säkrat mångfalden på många sätt. Men på en punkt är jag
              fortfarande kritisk, och det gäller någonting som inte direkt
              berör statsrådets ämbetsområde. Det är att vi fortfarande har
              kvar reklamskatten på annonser i dagstidningar. Det är en beskattning
              just av god journalistik. Jag hoppas att denna regering har en
              intention att avskaffa detta under nästa mandatperiod. Det vore
              en bra signal om att man uppfattar god journalistik som någonting
              som man inte ska beskatta särskilt. Nu är det bara den goda journalistiken
              som är särskilt beskattad i detta land, och det är inte rimligt.
            </seg>
          </u>
          <note type="speaker">
            Anf. 46 Kulturminister LENA ADELSOHN LILJEROTH (m):
          </note>
          <u>
            <seg>
              Herr talman! Vi har diskuterat den här frågan förr, och jag misstänker
              att vi kommer att fortsätta göra det ett antal gånger. Det här
              är ett större område än bara det som interpellanten i dag tar
              upp.
            </seg>
          </u>
          <u>
            <seg>
              Helene Petersson sade, om jag nu citerar det korrekt, att det
              händer något inom mediemarknaden snudd på varje månad. Precis
              så är det. Det är också ett skäl till att man från politikernas
              sida ska vara väldigt försiktig med att vara klåfingrig, för man
              vet inte särskilt mycket om vad som kommer att hända.
            </seg>
          </u>
          <u>
            <seg>
              Vi har sett mycket på bokmarknaden, inte minst efter att bokmomsen
              sänktes, vilket är väldigt positivt, och efter att vi har börjat
              kunna köpa böcker på Internet. Vi kunde också se andra uppstickare
              på förlagsmarknaden. Jag noterar att Helene Petersson är en varm
              vän av mindre företag på förlagsmarknaden för en fungerande konkurrens.
              Det är jag också. Välkommen i den skaran! Så har det heller inte
              alltid varit.
            </seg>
          </u>
          <u>
            <seg>
              Det händer saker, för marknaden fungerar trots allt rätt bra.
              Piratförlaget är ett exempel på vad som händer när några stora
              aktörer inte agerar som författarna vill. Då bildar man ett alternativ.
              I dag har man möjlighet att göra detta.
            </seg>
          </u>
          <u>
            <seg>
              Vi har i dag en konkurrenslagstiftning som dessutom har skärpts.
              Den ligger inte på mitt område utan på Näringsdepartementets område.
              Det är en skärpt konkurrenslagstiftning.
            </seg>
          </u>
          <u>
            <seg>
              Helene Petersson talade om tidigare utredningar. Vi behöver inte
              gå så långt tillbaka som 1949 eller till Carl Lidbom och den debatt
              som var i början eller mitten av 1970-talet. Vi kan gå till den
              debatt vi hade på 1990-talet och i början av 2000-talet. Då hade
              regeringspartiet, som Helene Petersson sympatiserar med, tänkt
              sig att lägga fram en proposition om mediekoncentration, men man
              drog tillbaka den. Man valde att inte lägga fram den, för man
              visste att man inte skulle få något stöd för den i riksdagen.
            </seg>
          </u>
          <u>
            <seg>
              Jag vet inte om en mediekoncentrationslag är något som Helene
              Petersson frågar efter i dag. Det är en fråga jag skulle vilja
              skicka tillbaka. Vad är det Helene Petersson vill att man från
              regeringens, riksdagens och politikernas sida skulle göra för
              att förhindra eventuella uppköp inom förlagsbranschen?
            </seg>
          </u>
          <note>
            Anf. 47 HELENE PETERSSON i Stockaryd (s):
          </note>
          <u>
            <seg>
              Herr talman! Det är framför allt att man ska skapa större möjligheter
              för små företag, förlag och olika tidningsutgivare att faktiskt
              kunna verka.
            </seg>
          </u>
          <u>
            <seg>
              Ministern tar upp både presstödet och radio- och tv-lagen. Presstödet
              är också en favoritfråga för kulturministern och mig själv i debatter.
              Jag anser inte att de regelverk som denna regering har skapat
              har gjort saker och ting bättre för Sveriges dagstidningar. Det
              regelverk som är i sjön nu härstammar från mitt partis regering
              och den utredning som föregick det beslutet. Där försökte vi få
              ned trappan och få in mindre aktörer. Sedan har denna regering
              ändå lagt fram detta, och jag kan väl ge credit för att man åtminstone
              inte har strukit detta helt. Men jag tycker inte att det är kulturministern
              som ska ta åt sig äran för det regelverket. Tvärtom kommer de
              försämringar som är på gång där att riskera mycket för storstadstidningar.
            </seg>
          </u>
          <u>
            <seg>
              Nu ska vi inte ta en fullständig presstödsdebatt här, men vad
              jag ser som en risk är att den sexårsgräns för när stödet ska
              omprövas som vi inte gick med på men som regeringen nu föreslår
              i den nya kan innebära att vi, om vi inte får en rödgrön regering,
              inte har något presstöd längre efter sex år, även om kulturministern
              säger att hon värnar det.
            </seg>
          </u>
          <u>
            <seg>
              Den nya radio- och tv-lagen kommer vi också att ha en annan debatt
              om framöver. Men vad jag har sett här är inte att den skulle innebära
              några större möjligheter för små aktörer. Det är fortfarande de
              stora aktörerna, stora bolag, som lägger under sig och drar till
              sig mer och mer. De får fortsatta villkor.
            </seg>
          </u>
          <u>
            <seg>
              Det ska delas ut nya frekvenser, och Post- och telestyrelsen
              har fått i uppdrag att se efter om det finns några. Det ska ske
              ett slutet anbudsförfarande. Men vem, tror kulturministern, har
              ekonomisk möjlighet att ta åt sig dessa frekvenser att kunna betala
              för åtta år i sträck framåt? Jag tror inte att det är små aktörer.
              Jag hoppas att jag har fel, för vi behöver fler små aktörer på
              de här marknaderna, både på dagstidningsmarknaden och inom radio
              och tv.
            </seg>
          </u>
          <u>
            <seg>
              Om inte regeringen ska gå in och göra något tror jag att man
              kan titta ytterligare på Konkurrensverkets möjligheter och konkurrenslagstiftningen.
              Man kan titta på hur det gick när SF Bio skulle köpa Sandrews.
              Då sade Konkurrensverket nej. Men så gick Astoria in och konkurrerades
              ut, och Svenska Bio, som till hälften ägs av SF, tog över. Konkurrensverket
              kunde inte göra någonting.
            </seg>
          </u>
          <u>
            <seg>
              I dag har SF Bio 90,8 procent av marknaden i de större städerna.
              Svensk bio, som alltså till hälften ägs av SF, har 3,8 procent.
              Folkets Hus och Parker har 1,7 procent, och ändå går SF in och
              agerar genom att skicka brev till Göteborgs och Malmö kommuner
              där man skriver att man tycker att de bidrag som Folkets Hus och
              Parker får för att fortsätta driva de gamla, anrika salongerna
              snedvrider konkurrensen inom bioverksamheten. Det är precis samma
              agerande som det vi har sett DN genom Bonniers göra i presstödsfrågan.
              Är detta konkurrens på lika villkor, ministern?
            </seg>
          </u>
          <note type="speaker">
            Anf. 48 BOSSE RINGHOLM (s):
          </note>
          <u>
            <seg>
              Herr talman! Det var ett ovanligt klent svar som kulturministern
              gav på den oerhört allvarliga frågan om var gränsen går för att
              regeringen ska reagera och agera när det gäller mediekoncentrationen
              i Sverige. Kulturministern hänvisar till att regeringens politik
              är känd, men problemet är att regeringen inte har någon politik
              på området. Det är det som är känt. Regeringen agerar inte. Regeringen
              gör ingenting.
            </seg>
          </u>
          <u>
            <seg>
              Jag kan inte uppfatta kulturministerns inlägg här på annat sätt
              än som att hon inte tycker att det är något problem med mediekoncentration
              i Sverige det finns ingen växande mediekoncentration på något
              område: När det gäller dagstidningar, film eller böcker finns
              det uppenbarligen ingen mediekoncentration värd namnet att diskutera.
            </seg>
          </u>
          <u>
            <seg>
              En seriös fråga som den Helene Petersson ställer var går gränsen
              för en så omfattande mediekoncentration att regeringen borde reagera?
              möts med hänvisning till en politik som är passiv och inte gör
              något. Då måste man få ställa frågan på nytt. Finns det något
              läge där regeringen bedömer att vi är på väg in i en riskfylld
              situation där mediekoncentrationen håller på att bli för omfattande?
              90 procent, som nämndes nyss, är tydligen inte tillräckligt mycket.
              Vid vilken nivå är regeringen oroad är det 100 procent? Vill regeringen
              göra något?
            </seg>
          </u>
          <u>
            <seg>
              Precis som Helene Petersson kan jag ha förståelse för att ministern
              inte vill kommentera enskilda ärenden, men sanningen att säga
              verkar inte heller de myndigheter som har att vaka över området,
              till exempel Konkurrensverket, ha upptäckt den mediekoncentration
              som pågår. Det finns ju ingen större aktivitet på området, åtminstone
              ingen redovisad sådan.
            </seg>
          </u>
          <u>
            <seg>
              Alla som följer debatten på kultursidorna, i tidskrifter och
              i andra sammanhang kan se att det finns en väldig oro för en tilltagande
              mediekoncentration. Men på Kulturdepartementet och i regeringen
              verkar ingen ha upptäckt denna växande mediekoncentration.
            </seg>
          </u>
          <u>
            <seg>
              Om man inte har upptäckt den behöver man heller inte göra något,
              och det är väl också förklaringen till att regeringen har struntat
              i att utreda detta, trots att riksdagen för några år sedan av
              regeringen begärde en utredning på området. Då återstår frågan:
              Finns det enligt kulturministern något skäl till oro för någon
              form av mediekoncentration, och i så fall på vilket område? Kan
              regeringen tänka sig att göra något, eller vill man bara sitta
              och avvakta och tro att myndigheterna Konkurrensverket eller andra
              ska göra något? Uppenbarligen ska regeringen inte göra något.
            </seg>
          </u>
          <u>
            <seg>
              Eller har vi andra förstått detta fel? Regeringen kanske verkligen
              är oroad av mediekoncentrationen? Då kan väl regeringen säga det
              i så fall! Hela svaret andas inte någon som helst oro för någon
              mediekoncentration, och följaktligen behöver man ingenting göra.
            </seg>
          </u>
          <u>
            <seg>
              Jag tycker att det är en ganska passiv och tafatt politik. Man
              ska möjligtvis säga: Det är klart att det har en ideologisk hemvist.
              För den som har uppfattningen att demokratin sköts via marknadsmekanismer
              och att marknadsmekanismerna på något vis ibland är överställda
              demokratins regler, demokratins villkor, får marknaden ta över
              allting. Men sanningen är att demokratin faktiskt är viktigare
              i det här läget. Och för att demokratins yttrande- och tryckfrihet
              och mediefriheten ska fungera måste det också vara någon form
              av samhällssyn och någon form av samhällsagerande så att man både
              i politiken och i myndigheterna kan agera i syfte att stävja den
              tilltagande mediekoncentrationen. Men ministern verkar inte ha
              upptäckt att det finns någon mediekoncentration över huvud taget.
            </seg>
          </u>
          <note type="speaker">
            Anf. 49 Kulturminister LENA ADELSOHN LILJEROTH (m):
          </note>
          <u>
            <seg>
              Herr talman! Jag ska först be om ursäkt för att jag inte svarade
              Gunnar Andrén på frågan om reklamskatt. Jag ser naturligtvis också
              att detta är ett bekymmer. Sedan kan jag väl också se att man
              ska vara väldigt försiktig när man inför nya skatter, för det
              är rätt svårt att avskaffa dem. Det vet vi sedan tidigare. Och
              de som jag nu har äran att ha en debatt med brukar inte heller
              vara de som vill sänka skatter i andra sammanhang.
            </seg>
          </u>
          <u>
            <seg>
              Ser jag några problem? Jag ser flera problem på medieområdet.
              Men det handlar kanske inte framför allt om att det skulle bli
              en sådan mediekoncentration att det skulle hota yttrandefriheten.
            </seg>
          </u>
          <u>
            <seg>
              Jag ser en del bekymmer i hur man ska kunna ta betalt för nyheter.
              Jag ser ett problem i att många unga väljer bort dagstidningen
              därför att de kanske har vant sig vid gratistidningar eller vid
              att läsa nyheterna på nätet, där det inte alltid är en fördjupning.
              Men samtidigt kan jag glädja mig åt att det händer otroligt mycket.
              Den så kallade bloggosfären innehåller allt möjligt, inte bara
              lättviktiga nyheter utan också riktigt djupa analyser och länkar
              till andra områden. I den meningen är varken yttrandefriheten
              eller mediefrågorna i någon mening hotade.
            </seg>
          </u>
          <u>
            <seg>
              Jag tror att Helene Petersson och jag är ungefär jämngamla. Vi
              är födda i mitten av 1950-talet. Jag var ungefär 15 år när jag
              blev politiskt aktiv. Det kan hända att Helene Petersson också
              var det. Jag kommer ihåg hur det såg ut då. Jag kommer ihåg att
              det var förbjudet med någon annan tv och radio än den som ingick
              i monopolet. Jag vet vad som hände dem som försökte utmana det
              här monopolet. De blev dömda. En person dömdes till och med till
              fängelse. Det tycker jag var ett stort problem när det handlar
              om mediemångfalden.
            </seg>
          </u>
          <u>
            <seg>
              I dag är vi inte där. Vi har en enorm mångfald, ibland så stor
              att vi inte förmår svälja den. Det finns ett brus av åsikter och
              synpunkter. Gunnar Andrén var inne på en del tidigare och tog
              också upp goda exempel i en tidigare interpellationsdebatt. Han
              har känt sig föranledd att refusera det ena inlägget efter det
              andra därför att det inte har funnits tid, plats eller möjlighet
              att låta alla komma fram. I dag har vi inte längre den begränsningen.
              Vi har kanske ibland svårt att ta emot det.
            </seg>
          </u>
          <u>
            <seg>
              När det handlar om det specifika exempel som Helene Petersson
              tar upp i interpellationen, Bonniers förvärv av Pocketgrossisten,
              kan jag inte ha särskilda synpunkter på det, eftersom affären
              uppenbarligen är anmäld till Konkurrensverket. Vi har en konkurrenslagstiftning,
              och den har jag att följa. Jag kan inte börja ha synpunkter på
              lagen. Lagen har dessutom skärpts i syfte att förbättra konkurrensen
              på flera områden.
            </seg>
          </u>
          <u>
            <seg>
              Och när det handlar om de små och medelstora företagen har den
              här regeringen gjort väldigt mycket, mycket mer än den tidigare.
              Där slutade det bara med någon form av prat utan några konkreta
              förändringar.
            </seg>
          </u>
          <u>
            <seg>
              Anf. 50 HELENE PETERSSON i Stockaryd (s):
            </seg>
          </u>
          <u>
            <seg>
              Herr talman! Kulturministern sade i sitt förra inlägg: Vi vet
              inte vad som händer. Alltså finns det inte skäl att agera.
            </seg>
          </u>
          <u>
            <seg>
              Om vi skulle resonera så skulle vi aldrig agera här. Vi vet ju
              egentligen inte vad som händer inom något område. Men vi har en
              färdriktning. Vi vill någonting. Politik är att vilja det är faktiskt
              någon som har sagt så också.
            </seg>
          </u>
          <u>
            <seg>
              Distributionen tog Gunnar Andrén upp. Jag tror att också kulturministern
              nämnde det. Ett av de stora problemen, som man lyfter fram i denna
              fråga, är: Om man inte får ut sina böcker, hur ska man då få folk
              att läsa dem?
            </seg>
          </u>
          <u>
            <seg>
              Här är det också stora problem. Vi har stött på det också inom
              Presstödsnämnden. De distributörer som finns, som kommer i en
              monopolsituation, höjer priserna. Vi hade problem med vårt eget
              bolag Posten, som skulle ha jättemycket pengar för att skicka
              ut en tidning till landsbygden på lördagar.
            </seg>
          </u>
          <u>
            <seg>
              Nu tog denna regering bort möjligheten att få ersättning för
              lördagsdistribution. Det är ju också en bra sak man har gjort
              från denna regering när det gäller att stärka möjligheten för
              människor på landsbygden att få sin tidning på lördagar.
            </seg>
          </u>
          <u>
            <seg>
              Sedan gällde det detta med att det inte hotar yttrandefriheten.
              Nej, men jag började mitt inlägg, som kanske var väl historiskt
              och väl långt, med att tala om att det hotade etableringsfriheten.
              Jag tror inte att det hotar yttrandefriheten. Det kanske begränsar
              våra möjligheter att ta del av många. Men nätet finns. Där finns
              det fler aktörer i dag. Men jag tänker på etableringsfriheten.
              De stora företagen roffar åt sig och köper upp. De har ekonomiska
              muskler. De har kraft att ta för sig på alla områden. Det gäller
              distributionen och produktionen överallt. Kan det hota etableringsfriheten,
              kulturministern?
            </seg>
          </u>
          <note type="speaker">
            Anf. 51 BOSSE RINGHOLM (s):
          </note>
          <u>
            <seg>
              Herr talman! Kulturministern tycker inte att det finns några
              större problem när det gäller mediekoncentrationen. Det enda exempel
              hon kunde komma på var att medieföretagen inte kan ta tillräckligt
              betalt för sina produkter. Ja, det kan vara ett problem, men det
              kanske inte är det största problemet. Framför allt är det inte
              det enda problemet i branschen, och det är inte det som är det
              avgörande när det gäller mediekoncentrationen.
            </seg>
          </u>
          <u>
            <seg>
              Om man är svuren till marknadsekonomin, som kulturministern uppenbarligen
              är, och tror att den löser alla problem ser man inga problem eller
              mediekoncentrationen. Därför undviker kulturministern att över
              huvud taget diskutera de problem och svårigheter som finns med
              mediekoncentrationen.
            </seg>
          </u>
          <u>
            <seg>
              Man går tillbaka till 50-talet och säger att vi från 50-talet
              och framåt har haft en teknikutveckling. Jag utgår från att kulturministern
              inte vill räkna sig det tillgodo för egen del i varje fall. Det
              kan ju inte vara en del i den politiska utvecklingen att säga
              att den tekniska delen får sköta det hela. Det är klart att vi
              har fått teknikutveckling som har varit till nytta för mångfalden
              under senare år och senare årtionden.
            </seg>
          </u>
          <u>
            <seg>
              Men det som efterfrågas handlar ju om en realitet. Eftersom koncentrationen
              på mediemarknaden blir alltmer tydlig när det gäller vissa företag
              och vissa grupper av företag och vissa är väldigt dominanta inom
              sina områden borde ministern rimligen ställa frågan: Finns det
              ett problem med den här mediekoncentrationen?
            </seg>
          </u>
          <u>
            <seg>
              Ministern ser inget problem över huvud taget. Det är naturligtvis
              allvarligt. Men om det finns en övertygelse om att marknaden sköter
              det här på egen hand kan jag förstå ministern. Men om det är marknaden
              som ska sköta allting undrar man varför vi har en kulturminister
              på medieområdet. För kulturministerns slutsats är uppenbarligen
              att marknaden sköter det här. Alla andra ser problem med mediekoncentrationen,
              men kulturministern ser bara marknaden som den stora problemlösaren.
            </seg>
          </u>
          <note type="speaker">
            Anf. 52 Kulturminister LENA ADELSOHN LILJEROTH (m):
          </note>
          <u>
            <seg>
              Herr talman! Jo, det är riktigt att jag har en mycket stark tilltro
              till marknaden. Det är också därför som jag är moderat. Och jag
              anser inte att det är min uppgift som medieminister eller kulturminister
              att börja detaljstyra.
            </seg>
          </u>
          <u>
            <seg>
              Jag är fortfarande oklar över vad Helene Petersson egentligen
              efterfrågar. Vad är det som Helene Petersson tycker att vi ska
              göra? Jag frågar fortfarande: Handlar det om den form av lagstiftning
              och begränsning som den tidigare kulturministern, Marita Ulvskog,
              ville införa, där hon inte ens fick med sig sin egen regering?
              Är det detta som Helene Petersson är ute efter? Jag vet inte detta.
            </seg>
          </u>
          <u>
            <seg>
              Sedan tycker jag att det är intressant att höra när Bosse Ringholm
              talar. Det börjar bli ett mönster. Ingenting händer. Passivitet,
              heter det. Det är oavsett vem av oss i regeringen som har gjort
              något eller vad vi säger. Det kommer med regelbunden upprepning:
              Det händer ingenting. Det är passivitet.
            </seg>
          </u>
          <u>
            <seg>
              Jag tycker att det är ett bekymmer när ledamöter i Sveriges riksdag
              uppenbarligen så illa följer medierna och debatten och inte noterar
              hur mycket som sker. Det tycker jag är ett stort bekymmer.
            </seg>
          </u>
          <u>
            <seg>
              Jag är precis lika angelägen som någonsin Helene Petersson, kanske
              mer, om att vi ska ha en fungerande marknad i det här landet.
              Det är därför jag har en stark tilltro till en konkurrenslagstiftning
              och att vi har ett konkurrensverk som följer de här frågorna.
            </seg>
          </u>
          <u>
            <seg>
              Vad gäller SF Bios ställning var det en mycket speciell situation.
              Konkurrensverket reagerade, men företaget gick i konkurs. Det
              fanns kanske inte några andra möjligheter då, men vi har haft
              en filmutredning. Det kommer säkert nya förslag och förändringar
              också på filmområdet, inte minst med teknikens hjälp. I den delen
              är jag trygg.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2009/10:302 om oberoende public service-företag
          </note>
          <note type="speaker">
            Anf. 53 Kulturminister LENA ADELSOHN LILJEROTH (m):
          </note>
          <u>
            <seg>
              Herr talman! Eva-Lena Jansson har frågat mig om jag avser att
              göra något för att säkerställa att public service-företagen inte
              utsätts för otillbörlig påverkan genom sitt medlemskap i Svenskt
              Näringsliv. Bakgrunden är att Sveriges Radio, Sveriges Television
              och Sveriges Utbildningsradio är medlemmar i arbetsgivarorganisationen
              Medieföretagen, som bildades den 1 juli 2009 genom ett samgående
              mellan Medie- och informationsarbetsgivarna, Tidningsutgivarna
              och public service-företagens tidigare arbetsgivarorganisation
              SRAO. Medieföretagen är en medlemsorganisation i Svenskt Näringsliv.
            </seg>
          </u>
          <u>
            <seg>
              Sveriges Radio, Sveriges Television och Utbildningsradion är
              självständiga aktiebolag. Deras verksamhet ska präglas av oberoende
              och stark integritet. Företagen är också stora arbetsgivare. På
              samma sätt som deras anställda har rätt att vara medlemmar i fackliga
              organisationer tycker jag att det är fullt rimligt att företagen
              i sin roll som arbetsgivare har möjlighet att få stöd från en
              professionell arbetsgivarorganisation.
            </seg>
          </u>
          <u>
            <seg>
              Hur de väljer att organisera sig är inte upp till mig att ha
              synpunkter på. Jag utgår från att företagen hanterar sitt medlemskap
              i Medieföretagen på ett sätt som gör att deras oberoende och integritet
              inte kan ifrågasättas.
            </seg>
          </u>
          <note type="speaker">
            Anf. 54 EVA-LENA JANSSON (s):
          </note>
          <u>
            <seg>
              Herr talman! Jag tackar kulturminister Lena Adelsohn Liljeroth
              för svaret. Som sagts tidigare är sedan den 1 januari Sveriges
              Television, Sveriges Radio och Utbildningsradion medlemmar i arbetsgivarorganisationen
              Svenskt Näringsliv via medlemsorganisationen Almega Medieföretagen.
            </seg>
          </u>
          <u>
            <seg>
              På Svenskt Näringslivs hemsida kan man läsa att organisationen
              ägnar sig åt opinionsbildning. Under historiefliken kan man läsa
              följande: Svenskt Näringsliv är näringslivets ledande opinionsbildare,
              något som Du på denna webbplats kommer att se många exempel på.
              Vi arbetar uthålligt för att förverkliga de mål som en växande
              företagsrörelse över hela landet formulerar. Denna opinionsbildning
              ger resultat.
            </seg>
          </u>
          <u>
            <seg>
              Här följer några exempel på vad Svenskt Näringsliv bildar opinion
              kring. Svenskt Näringsliv välkomnar möjligheten att ersätta äldre
              befintliga reaktorer med nya och att avvecklingslagen avskaffas
              angående kärnkraft. Svenskt Näringsliv kritiserar oppositionens,
              det vill säga mitt partis, Vänsterpartiets och Miljöpartiets förslag
              om hur sjukförsäkringen ska utformas efter en eventuell valseger.
            </seg>
          </u>
          <u>
            <seg>
              Svenskt Näringsliv propagerar för fortsatta skattebidrag till
              hushållsnära tjänster. Det gör kulturministern också. Är det ett
              problem att Svenskt Näringsliv gör det? Är det ett problem att
              kulturministern gör det? Nej, jag tycker inte att det är ett problem
              att de gör det. Däremot tycker jag att det är ett problem att
              skattemedel och avgifter från oberoende public service går direkt
              till den kampanjen. Det kan skapa en beroendeställning.
            </seg>
          </u>
          <u>
            <seg>
              Samtidigt som public service-företagen ska granska samhället
              opartiskt och sakligt deltar de genom sitt medlemskap i Svenskt
              Näringsliv till en stark opinionsbildning i ämnen som är politiska
              frågor. De ska granska den organisation som de själva är medlemmar
              i.
            </seg>
          </u>
          <u>
            <seg>
              De säger sig stå för kvalitet, trovärdighet, journalistisk integritet
              och publicistiskt oberoende. Jag hoppas att de står för det. Jag
              tror att det ska vara så. Men min fråga var: Avser kulturministern
              att vidta åtgärder för att säkerställa att public service-företagen
              inte utsätts för otillbörlig påverkan genom sitt medlemskap i
              Svenskt Näringsliv?
            </seg>
          </u>
          <u>
            <seg>
              Kulturministern svarar: Jag utgår från att företagen hanterar
              sitt medlemskap i Medieföretagen på ett sätt som gör att deras
              oberoende och integritet inte kan ifrågasättas.
            </seg>
          </u>
          <u>
            <seg>
              Då blir min följdfråga till kulturministern: Kan man ifrågasätta
              medlemskapet om deras oberoende och integritet ifrågasätts på
              grund av att skattemedel och licensavgifter går direkt till opinionsbildande
              insatser för Svenskt Näringsliv? Är det då möjligt att ifrågasätta
              det medlemskapet?
            </seg>
          </u>
          <u>
            <seg>
              Ser inte kulturministern några problem med att licensavgifter
              som ska finansiera ett oberoende går direkt till opinionsbildning,
              att Sveriges Television, Sveriges Radio och Utbildningsradion
              via medlemsavgifter medverkar till opinionsbildning bland annat
              kring hushållsnära tjänster, kärnkraft och sjukförsäkring?
            </seg>
          </u>
          <u>
            <seg>
              Herr talman! Jag skulle vilja ha svar från kulturministern på
              de frågorna. För mig är det angeläget att vi har en oberoende
              och stark public service, apropå den debatt som nyss har varit
              om den mediekoncentration som finns.
            </seg>
          </u>
          <note type="speaker">
            Anf. 55 Kulturminister LENA ADELSOHN LILJEROTH (m):
          </note>
          <u>
            <seg>
              Herr talman! Jag anser också att vi ska ha en oberoende och stark
              public service. Det framgår tydligt i den proposition som vi lämnade
              och som riksdagen antog så sent som i höstas. Det är en proposition
              som jag för övrigt är väldigt glad över, inte minst för att vi
              kunde stärka kulturuppdraget och också trycka på oberoendet för
              public service-företagen.
            </seg>
          </u>
          <u>
            <seg>
              Eva-Lena Jansson säger att det går skattepengar till Svenskt
              Näringsliv, men det gör det mig veterligen inte och har väl aldrig
              gjort. Hon tog också upp ett antal exempel på frågor som man driver
              från Svenskt Näringslivs sida. Det var sjukförsäkringssystem och
              energifrågor. Det finns säkert annat också som Svenskt Näringsliv
              är engagerat i. Men det är många andra organisationer också.
            </seg>
          </u>
          <u>
            <seg>
              Det här är egentligen inte en fråga som ska ställas till mig
              utan till de tre styrelserna för public service. Jag skulle föreslå
              att Eva-Lena Jansson riktar sin fråga dit.
            </seg>
          </u>
          <u>
            <seg>
              Jag har inför interpellationsdebatten tagit reda på om medlemskapet,
              om än i flera led, i Svenskt Näringsliv var problematiskt eller
              inte. Det är riktigt att man har diskuterat de frågorna, kanske
              just utifrån public service mycket tydliga ställning som ett oberoende
              företag.
            </seg>
          </u>
          <u>
            <seg>
              Jag har fått reda på att sedan 1994 gäller inom Svenskt Näringsliv
              att den avgift företagen betalar till Svenskt Näringsliv enbart
              används till det löpande kansliarbetet. Medel för opinionsbildande
              insatser tas endast ur avkastningen från konfliktfonden som byggdes
              upp före 1994 och till vilken ingen avsättning längre sker eller
              kommer att ske. Det har man tidigare också bekräftat vid beslut
              på stämman såväl 2001 som 2008.
            </seg>
          </u>
          <u>
            <seg>
              Efter att ha fått den informationen drog public service-företagen
              slutsatsen att medlemsföretagen inte bidrar ekonomiskt till den
              opinionsbildning som Svenskt Näringsliv möjligen skulle kunna
              ha och att det inte skulle stå i konflikt med det uppdrag som
              vi har givit public service-företagen.
            </seg>
          </u>
          <u>
            <seg>
              Public service-företagen och deras styrelser ansåg att medlemskapet
              var förenligt med de krav som gäller för bolagens verksamhet.
              Det är svårt för att inte säga olämpligt av mig att överpröva
              det och ha en annan synpunkt. Lika lite har jag en synpunkt när
              det gäller var journalisterna som ska stå för innehållet möjligen
              har sina medlemskap eller eventuella sympatier. Jag utgår från
              att de också kan hålla det här särskilt.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.59 på förslag av talmannen att ajournera
            förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            8 § (forts.) Svar på interpellation 2009/10:302 om oberoende
            public service-företag
          </note>
          <note type="speaker">
            Anf. 56 EVA-LENA JANSSON (s):
          </note>
          <u>
            <seg>
              Fru talman! Jag ska försöka komma ihåg var vi befann oss någonstans
              för två timmar sedan.
            </seg>
          </u>
          <u>
            <seg>
              Först ska jag korrigera mig. Jag nämnde licensavgifter, och jag
              tror att jag också sade skatter. Jag tror att kulturministern
              rättade mig på den punkten. Det handlade naturligtvis om licensavgifter
              och inget annat, så är vi överens om det. Det står alltså fel
              i mitt förra anförande. Vi hade haft en lång debatt med finansministern
              om skatter, så det följde därav.
            </seg>
          </u>
          <u>
            <seg>
              Kulturministern svarade också att Svenskt Näringsliv hade redovisat
              att det inte handlade om att medlemsavgifter från public service,
              alltså från Sveriges Television, Sveriges Radio och Utbildningsradion,
              gick till denna opinionsbildning, utan opinionsbildningen bekostades
              av andra medel. Medlemsavgiften gick, om jag uppfattade kulturministerns
              svar rätt, bara till den löpande verksamhet som Svenskt Näringsliv
              hade.
            </seg>
          </u>
          <u>
            <seg>
              Vad jag har uppfattat är i alla fall att det är en naturlig del
              av Svenskt Näringslivs verksamhet att opinionsbilda. Därför ställde
              jag den här frågan, för när man skriver debattartiklar om RUT-avdrag
              och när man gör olika insatser för att försvara och opinionsbilda
              kring till exempel kärnkraftsfrågan så handlar det om att man
              använder sig av den ordinarie verksamheten. Jag har inte uppfattat
              att man använder några andra verksamhetsmedel till det, utan det
              är ju den ordinarie verksamheten som finns i Svenskt Näringsliv
              därav min fråga. I så fall används nämligen licensavgifter från
              public service till att betala medlemsavgiften i Svenskt Näringsliv
              och går då per automatik till den här opinionsbildningen.
            </seg>
          </u>
          <u>
            <seg>
              Min fråga blir då: Tycker inte kulturministern att det här är
              ett problem? Det var det jag försökte ställa frågan om. Det är
              en sak att man från Svenskt Näringsliv kanske inte kan påverka
              public service. Jag uppfattade att vi var ganska överens om att
              man ska ha en oberoende journalistik och att deras mål är att
              vara utanför. Men just när man är med och finansierar Svenskt
              Näringslivs verksamhet via licensavgifter bidrar man faktiskt
              till en opinionsbildning som ligger i föreningen.
            </seg>
          </u>
          <u>
            <seg>
              Kulturministern försvarar detta med att medarbetarna får vara
              med i vilka fackförbund som helst. Jag kan inte lägga några aspekter
              på var medarbetarna på public service är min fråga är om det är
              lämpligt att public service är med i Svenskt Näringsliv, för det
              är det vi kommer tillbaka till.
            </seg>
          </u>
          <u>
            <seg>
              Statliga bolag är på samma sätt med och finansierar den här opinionsbildningen.
              Jag tycker att även det är olyckligt, men i det här fallet är
              kulturministern ansvarig för public service-företagen, medan näringsministern
              är ansvarig för statliga bolag.
            </seg>
          </u>
          <u>
            <seg>
              Jag vill be om ett förtydligande från kulturministern när det
              gäller licensavgifter och vart de egentligen går någonstans.
            </seg>
          </u>
          <note type="speaker">
            Anf. 57 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Det här blir en lite märklig debatt, för vi har ju
              som princip att ha en armlängds avstånd till public service-företagen.
              Vi sätter upp ramarna, och det är också beslut som riksdagen är
              med och fattar, men vi ger oss inte in i diskussioner om hur programmen
              läggs upp, vilka journalister som anställs, hur man sköter avtalsförhandlingarna
              och naturligtvis inte heller vilka organisationer som i det här
              fallet de självständiga aktiebolagen väljer att samarbeta med
              eller ansluta sig till.
            </seg>
          </u>
          <u>
            <seg>
              Att ha synpunkter, exempelvis i det här fallet, på vilken arbetsgivarorganisation
              som man väljer att gå in i ligger inte inom mitt fält. Det bör
              jag inte göra. Man kan faktiskt hamna i konstitutionsutskottet
              för mindre, har jag uppfattat.
            </seg>
          </u>
          <u>
            <seg>
              Om vi vill vara lite filosofiska finns det många organisationer
              som får skattebidrag. Det får samtliga partier. Vare sig vi sympatiserar
              med dem eller inte går det också skattepengar till att stödja
              allt från kommunistiska partier till partier som står för någon
              form av främlingsfientlig agenda. Vi kan tycka om det här eller
              inte. Det ligger i demokratin
            </seg>
          </u>
          <u>
            <seg>
              På samma sätt ligger det i demokratin att public service-företagen
              och deras styrelse för det är de som har att fatta de här besluten
              väljer vilken arbetsgivarorganisation de vill ansluta sig till.
            </seg>
          </u>
          <u>
            <seg>
              Sedan råkar jag känna till att de har haft en diskussion om just
              opinionsbildningen, och det var därför jag nämnde det här om konfliktfonderna
              och vart pengarna går. Men att de också ska kunna använda medel
              för att kunna fungera som en bra avtalspart i förhållande till
              sina anställda tycker jag är fullständigt rimligt.
            </seg>
          </u>
          <note type="speaker">
            Anf. 58 EVA-LENA JANSSON (s):
          </note>
          <u>
            <seg>
              Fru talman! Anledningen till att jag tog upp den här frågan är
              att jag ser att det finns en tydlig politisk agenda från Svenskt
              Näringsliv, och jag är orolig att den ska smitta av sig på det
              oberoende public service. Vi hoppas naturligtvis att den inte
              ska göra det. Jag har stort förtroende för både Sveriges Radio,
              Sveriges Television och Utbildningsradion och alla anställda där.
            </seg>
          </u>
          <u>
            <seg>
              Däremot tycker jag att den politiska debatten som Svenskt Näringsliv
              har påbörjat och som också finns när man skickar de här opinionsbildande
              rapporterna till exempel till de olika nyhetsredaktionerna också
              får genomslag. Det är ingen tillfällighet att man på till exempel
              Agenda har Almegasiffror från RUT-avdragen, att Svenskt Näringsliv
              opinionsbildar kring dem och att vi sedan har en minister som
              står med en RUT-knapp på bröstet.
            </seg>
          </u>
          <u>
            <seg>
              För mig hänger allt ihop, men jag värnar om public service oberoende,
              och jag utgår från att även kulturministern kommer att göra det.
            </seg>
          </u>
          <note type="speaker">
            Anf. 59 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Den proposition som vi lade fram så sent som i höstas
              med nya villkor för public service är också ett tydligt tecken
              på att regeringen värnar oberoendet. Det var alldeles tydligt
              utsagt där.
            </seg>
          </u>
          <u>
            <seg>
              Också de nya formerna för att utse ordförande i public service-bolagen
              är ett tecken på att man avpolitiserar. Det är självklart så,
              och är det på det viset att Eva-Lena Jansson eller andra har funderingar
              eller synpunkter på oberoendet är det i så fall bättre att kanske
              ta kontakt med styrelserna till exempel Lars Engqvist som är ordförande
              i Sveriges Television eller anmäla program till Granskningsnämnden.
            </seg>
          </u>
          <u>
            <seg>
              Det sker också, men jag är för min del inte orolig för att valet
              av arbetsgivarorganisation skulle färga av sig på journalisternas
              bevakning vilken man är med i, lika lite som man tar intryck av
              övriga verksamheter där man har ett engagemang. Det kan vara fackliga
              organisationer eller helt andra. Att hålla isär journalistiken,
              vilket jag tycker att man gör, men också det uppdrag som public
              service har att vara en god arbetsgivare är något helt annat.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2009/10:208 om export av snus och
            förpliktelserna mot WHO:s tobakskonvention
          </note>
          <note type="speaker">
            Anf. 60 Statsrådet EWA BJÖRLING (m):
          </note>
          <u>
            <seg>
              Fru talman! Gunvor G Ericson har frågat mig vilka initiativ jag
              i min roll som ansvarig för handelsfrågor avser att ta i syfte
              att fortlöpande och kraftigt minska tobaksbruket i enlighet med
              Världshälsoorganisationens ramkonvention om tobakskontroll, som
              Sverige ratificerat.
            </seg>
          </u>
          <u>
            <seg>
              Gunvor G Ericson har även frågat mig vilka åtgärder jag har vidtagit
              som gör att folkhälsoaspekter beaktas i handelspolitiken samt
              vilka åtgärder jag avser att vidta för att uppfylla artikel 5.3
              i ovannämnda konvention om att skydda politiken från påverkan
              av kommersiella och andra intressen inom tobaksindustrin.
            </seg>
          </u>
          <u>
            <seg>
              Jag vill inledningsvis säga att Sveriges riksdag och regering
              är överens om att arbeta för att förbudet mot att exportera svenskt
              snus till övriga EU-länder ska avskaffas. Förbudet är diskriminerande
              och oproportionerligt. Näringsutskottet framförde i sitt enhälliga
              och blocköverskridande betänkande för några år sedan att det är
              fullständigt ologiskt att snusförsäljning är förbjuden i övriga
              EU, samtidigt som ett antal andra långt mer hälsovådliga produkter
              kan cirkulera fritt på den inre marknaden. Jag instämmer i detta
              och verkar i den andan.
            </seg>
          </u>
          <u>
            <seg>
              Som ansvarig minister för EU:s inre marknad är det min uppgift
              att särskilt värna och utveckla den fria rörligheten för personer,
              tjänster, kapital och varor. Avskaffandet av exportförbudet mot
              svenskt snus är ur det perspektivet inte minst principiellt viktigt.
              Är det verkligen rimligt att en mindre skadlig produkt förbjuds
              på en öppen marknad där man tillåter mer skadliga produkter? Mitt
              entydiga svar är nej.
            </seg>
          </u>
          <u>
            <seg>
              Förra året genomförde vi en kartläggning av snus och andra liknande
              produkter inom EU:s medlemsländer. Undersökningen, som genomförts
              på plats i EU-länderna med hjälp av våra ambassader, visar att
              andra former av snusliknande produkter saluförs i mer än hälften
              av de undersökta länderna. Det rör sig till exempel om tuggtobak,
              tobakspastiller, snuspuder och luktsnus. En del av produkterna
              konsumeras genom näsan och andra genom tuggning eller placering
              i munnen. Flera av dessa produkter har en liknande sammansättning
              av ingredienser som det svenska snuset. Ändå är det bara det svenska
              snuset som diskrimineras genom ett exportförbud. Detta gränsar
              till det absurda.
            </seg>
          </u>
          <u>
            <seg>
              I sammanhanget vill jag påpeka att alla tobaksprodukter är hälsofarliga.
              Den springande punkten är dock att det inte finns något stöd för
              att hävda att snus skulle vara farligare än många andra tobaksprodukter
              som saluförs inom EU, snarare tvärtom. Mot denna bakgrund blir
              förbudet orimligt.
            </seg>
          </u>
          <u>
            <seg>
              Jag är övertygad om att det går att arbeta för en öppen inre
              marknad med en ansvarsfull reglering av tobaken, utan diskriminerande
              inslag, och ett aktivt folkhälsoarbete, utan att detta står i
              strid med internationella konventioner.
            </seg>
          </u>
          <u>
            <seg>
              Avslutningsvis vill jag upprepa att jag som handelsminister verkar
              i linje med Sveriges riksdags och regerings ståndpunkt att förbudet
              mot att exportera svenskt snus till övriga EU-länder ska avskaffas.
            </seg>
          </u>
          <u>
            <seg>
              Detta ställningstagande är inte nytt, det har en stark politisk
              blocköverskridande förankring och kan knappast sägas vara en produkt
              av påtryckningar från kommersiella intressen. Det är snarare ett
              bevis på vår övertygelse om det riktiga i den fria rörlighetens
              princip och vår beslutsamhet att verka för att proportionalitet
              och icke-diskriminering ska råda på EU:s inre marknad.
            </seg>
          </u>
          <note type="speaker">
            Anf. 61 GUNVOR G ERICSON (mp):
          </note>
          <note>
            Fru talman! Världens första folkhälsokonvention fyller fem år.
            Den 27 februari 2005 trädde ramkonventionen om tobakskontroll
            i kraft som en internationell konvention. Sverige antog konventionen
            den 7 juli 2005, en månad efter att EU hade anslutit sig. Konventionen
            har kommit till i syfte att fortlöpande och kraftigt minska tobaksbruket
            i världen.
          </note>
          <u>
            <seg>
              Jag får tacka för svaret, även om jag ser det som ett icke-svar.
              Det är tydligt i handelsministerns argumentation att folkhälsa
              är underordnat den fria rörligheten för varor. Det visste jag
              redan att den moderatledda regeringen tycker, men det var inte
              det jag frågade om.
            </seg>
          </u>
          <u>
            <seg>
              Mina frågor upprepar jag, eftersom det faktiskt innebär något
              att man har ratificerat ramkonventionen.
            </seg>
          </u>
          <u>
            <seg>
              Vilka initiativ avser statsrådet, i sin roll som ansvarig för
              handelsfrågor, att ta i syfte att fortlöpande och kraftigt minska
              tobaksbruket i enlighet med Världshälsoorganisationens ramkonvention?
            </seg>
          </u>
          <u>
            <seg>
              Vilka åtgärder har ministern vidtagit som gör att folkhälsoaspekter
              beaktas i handelspolitiken?
            </seg>
          </u>
          <u>
            <seg>
              Ramkonventionen pekar på att tobak är mer än bara en hälsofråga.
              Tobak bidrar också till dåliga arbetsförhållanden och konsekvenser
              för miljön i tobaksproducerande länder. Konventionen är ett evidensbaserat
              internationellt juridiskt avtal som syftar till att minska den
              tobaksrelaterade sjukligheten och dödligheten men också tobakens
              samhälls- och miljöpåverkan. Den består av två delar, att minska
              efterfrågan på och begränsa tillgängligheten till tobak.
            </seg>
          </u>
          <u>
            <seg>
              Uppenbarligen betyder det ingenting för handelsministern att
              Sverige har ratificerat denna konvention och förbundit sig att
              begränsa tillgängligheten. Konventionen kan inte vara förenlig
              med att flera snusprodukter ska kunna köpas inom EU. Det finns
              inte någon automatik i att de andra tobaksprodukterna, som enligt
              ministern skulle vara skadligare, försvinner eller att användningen
              minskar bara för att man tillåter svenskt fuktigt snus. Jag delar
              inte uppfattningen att man kan minska tobaksbruket inom EU genom
              att införa ytterligare tobaksprodukter.
            </seg>
          </u>
          <u>
            <seg>
              I debatten i riksdagen nyligen, den 10 mars, avslogs en motion
              om avskaffandet av exportförbudet mot snus. Miljöpartiets ledamot
              i utskottet framförde att vi står bakom att avslå motionen, men
              vi delar inte motiveringen.
            </seg>
          </u>
          <u>
            <seg>
              Ramkonventionen om tobak är en bindande överenskommelse mellan
              länder. För ett enskilt land innebär en anslutning till konventionen
              även en politisk viljeyttring för ett förstärkt och kontinuerligt
              tobaksförebyggande arbete. För att nå konventionens mål för minskat
              tobaksbruk fram till 2014, som Sverige faktiskt har förbundit
              sig att göra genom att skriva på, kommer det att krävas ett omfattande
              tobaksförebyggande arbete.
            </seg>
          </u>
          <u>
            <seg>
              Vi har i artikel 5.3 i konventionen förbundit oss att skydda
              folkhälsopolitiken från påverkan av kommersiella och andra krafter
              inom tobaksindustrin och att samarbeta internationellt för att
              uppnå konventionens mål. Då var min fråga: Vilka initiativ har
              handelsministern vidtagit för att nå detta?
            </seg>
          </u>
          <note type="speaker">
            Anf. 62 JAN R ANDERSSON (m):
          </note>
          <u>
            <seg>
              Fru talman! För att man ska kunna fatta beslut är det många saker
              som ska beaktas. En av de frågor som ska beaktas är folkhälsa.
              Jag tror att folkhälsa är ett av de element i beslutsfattandet
              som väger tungt. Det kan man också se i det beslutsunderlag som
              fanns när näringsutskottet behandlade frågorna om exportförbudet
              mot svenskt snus.
            </seg>
          </u>
          <u>
            <seg>
              Jag måste inledningsvis, fru talman, lite grann ifrågasätta interpellantens
              sätt att rada upp en lång rad referenser i en i grunden väldigt
              lång interpellation, som är något ovanligt för riksdagen. Det
              är därför jag önskar kommentera det.
            </seg>
          </u>
          <u>
            <seg>
              Det är väldigt lätt att skapa sig en aura av att det är med starka
              vetenskapliga belägg som man för fram åsikter, men det som sker
              i denna interpellation, fru talman, är att man väldigt ensidigt
              för fram vissa forskare och vissa analyser som har gjorts. Det
              finns det som talar emot mycket av det som Gunvor G Ericson säger.
              Tony Axéll från Scenihrgruppen har exempelvis avfärdat muncancerrisken.
              Men det är någonting som inte riktigt tas upp i interpellationen.
              Inte heller Bo Hedblads studie, som visar att det inte stämmer
              att det finns något samband mellan snus och stroke eller hjärtinfarkt,
              är någonting som beaktas. Magnus Stenbeck har vidare vederlagt
              att snusning leder till rökning. Det är det omvända.
            </seg>
          </u>
          <u>
            <seg>
              Det man i någon mening ser i den interpellation som har ställts
              är ju att det är en kopia av den debatt som har förts i olika
              forum på nätet och i papperstidningar. Det är klart att det står
              Gunvor G Ericson fritt att ställa vilka interpellationer hon vill,
              men jag tycker ändå att den som gör sig till tolk för ett parti
              som säger att man ska ha en vetenskaplig grund för det man gör
              bör ha en något bredare ansats än Gunvor G Ericson visar upp här,
              för det är en bild av den fråga som ska debatteras i dag.
            </seg>
          </u>
          <u>
            <seg>
              Det finns också en annan fråga. Det andas väldigt djupt i den
              här interpellationen att man egentligen inte är nöjd med den politik
              som förs och att riksdagen borde ta ensidig ställning till exportförbudet.
              Det är märkligt, tycker jag, att man ställer frågan till handelsministern
              hur handelsministern ska utforma antisnuspolitiken när det egentligen
              är en annan minister som har frågan på sitt bord.
            </seg>
          </u>
          <u>
            <seg>
              Jag frågar också Gunvor G Ericson vem hon egentligen vill gynna.
              I dag ser vi att rökningen är mycket mer omfattande i den europeiska
              populationen än i den svenska. I dag finns det en rad varumärken
              som är tillåtna. Det är tillåtet med cigaretter givetvis, men
              även med tuggtobak. Den asiatiska gutkan, som definitivt är cancerframkallande,
              danska tobakspastiller, luktsnus och afrikanskt snus är i dag
              tillåtna, men det svenska snuset är inte tillåtet.
            </seg>
          </u>
          <u>
            <seg>
              Min fundering är hur man ställer sig till dessa tobaksprodukter,
              om man tycker att de är helt okej men inte just det svenska snuset.
              Det är givetvis inte någon hälsoprodukt, men det är en kontrollerad
              produkt som har väl kända risker som finns belagda i modern forskning.
            </seg>
          </u>
          <u>
            <seg>
              Det man anar i interpellationen är att Gunvor G Ericsons slutsats
              skulle vara att vår minister som har ansvaret för exportärenden
              i dag skulle säga att vi inte ska driva den linje som en enhällig
              riksdag har sagt att ministern bör göra. Eftersom vår handelsminister
              i dag har varit väldigt tydlig är frågan: Vad kommer en rödgrön
              regering eventuellt att göra om olyckan skulle vara framme och
              ni skulle få makten? Kommer ni att riva upp beslutet om att exportförbudet
              i Europa ska hävas?
            </seg>
          </u>
          <note type="speaker">
            Anf. 63 Statsrådet EWA BJÖRLING (m):
          </note>
          <u>
            <seg>
              Fru talman! Jag ska börja med att säga att det naturligtvis inte
              är min uppgift som handelsminister att ge mig in i någon fördjupad
              medicinsk diskussion även om den skulle kunna vara nog så intressant,
              inte minst med tanke på min egen bakgrund. Här handlar det för
              mig om den fria rörligheten. Det är det som är grundregeln.
            </seg>
          </u>
          <u>
            <seg>
              Angående WHO:s ramkonvention måste jag också säga att syftet
              med konventionen primärt är att skydda människor från konsekvenserna
              av tobaksbruk genom en rad åtgärder där en kraftig minskning av
              själva bruket förutsätts kombineras med åtgärder som till exempel
              harm reduction. Det finns många seriösa debattörer och forskare
              som menar att konventionens syfte att minska skadorna från tobaksbruk,
              tvärtemot vad interpellanten påstår, kan gynnas av att exportförbudet
              hävs genom möjliggörande av bättre harm reduction. Men det är
              inte min sak att ta ställning till om så är fallet eller inte.
              Jag vill ändå säga detta eftersom bilden inte är så enkel som
              Gunvor G Ericson försöker ge sken av.
            </seg>
          </u>
          <u>
            <seg>
              Som statsråd är det min utgångspunkt att lyssna på riksdagen
              och dess ståndpunkt i frågan. Den linje som regeringen delar bekräftades
              återigen av ett enigt näringsutskott för bara några veckor sedan.
              Regeringen följer den vetenskapliga diskussionen om tobak aktivt.
              Vi tar del av information från våra myndigheter likväl som vi
              följer forskning och utveckling från organisationer och andra
              aktörer. Här kan framför allt den forskning som kommer från WHO
              och EU genom den vetenskapliga kommittén Scenihr nämnas.
            </seg>
          </u>
          <u>
            <seg>
              För mig handlar det om en principiell ståndpunkt. Varför är svenskt
              snus diskriminerat inom EU? Det är oproportionerligt. Det finns
              andra produkter som är långt mer skadliga som får säljas fritt
              inom EU men inte det svenska snuset. För mig handlar det om de
              fyra fria rörligheterna inom EU. De ska gälla fullt ut.
            </seg>
          </u>
          <u>
            <seg>
              Jag är väldigt glad över att vi har en enig riksdag som står
              bakom detta. Det är också därför som det är viktigt för mig att
              driva frågan.
            </seg>
          </u>
          <note type="speaker">
            Anf. 64 GUNVOR G ERICSON (mp):
          </note>
          <u>
            <seg>
              Fru talman! Det finns i dag över en miljard rökare i världen.
              Det gör att tobaksindustrin är en bransch med stora ekonomiska
              resurser. Den har en årlig omsättning runt 30 miljarder.
            </seg>
          </u>
          <u>
            <seg>
              Jag har inte för avsikt att lyfta upp frågan ur en medicinsk
              synvinkel, utan det handlar om Sveriges regerings ansvar för att
              uppfylla ramkonventionen och handelsministerns roll i den frågan.
            </seg>
          </u>
          <u>
            <seg>
              Nej, det var inte ett helt enigt utskott som den 10 mars debatterade
              frågan. Vi var eniga om att avslå motionen, men inte om motiveringen
              till det.
            </seg>
          </u>
          <u>
            <seg>
              I Cancerfondens rapport för 2010 skriver man om snuset som en
              joker i leken. Man skriver också att Sverige inte följer tobakskonventionen
              och att riksdagsledamöterna är okunniga om dess existens. Man
              gjorde en enkät i början av året där 218 av de svarande på den
              enkät som fonden skickat till oss ledamöter i alla fall sade att
              det är vikigt att Sverige följer internationella konventioner.
              Jag hoppas att ministern också delar den uppfattningen.
            </seg>
          </u>
          <u>
            <seg>
              Snus är knappast en vanlig handelsvara. Snus innehåller nikotin
              som är ett starkt beroendeskapande ämne. Utbud och lättillgänglighet
              är två välkända faktorer som kan öka konsumtionen. Forskningen
              om snusets effekter på hälsan pågår. Folkhälsoinstitutet, alltså
              regeringens egen expertmyndighet, gav 2005 ut rapporten Hälsorisker
              med svenskt snus . Den kom fram till att svenskt snus är cancerframkallande.
              WHO:s cancerforskningsinstitut IARC har också bedömt snus vara
              cancerframkallande. Det finns naturligtvis olika åsikter, vilket
              det alltid gör när det gäller forskningsläge.
            </seg>
          </u>
          <u>
            <seg>
              Att Jan R Andersson avfärdar sina egna expertmyndigheters generaldirektörer
              tycker jag är ganska förvånade. Han försöker lyfta fram andra
              forskare trots att motsvarigheterna till generaldirektörerna på
              både Socialstyrelsen och Folkhälsoinstitutet i Norden skrev om
              den här frågan i Läkartidningen 2008. Alla de nordiska ländernas
              generaldirektörer på motsvarigheten till Socialstyrelsen skrev:
              Tillsammans med senaste publicerade resultat av svensk forskning
              kan läget nu sammanfattas: Snusning ökar risken för reversibla
              och icke-reversibla munslemhinneförändringar, cancer i bukspottkörtel,
              matstrupe och magsäck, dödlig hjärtinfarkt, stroke och förhöjt
              blodtryck Det finns indikationer på att snusning dessutom ökar
              risken för diabetes, metabolt syndrom, förtidsbörd, reducerad
              födelsevikt och havandeskapsförgiftning.
            </seg>
          </u>
          <u>
            <seg>
              Det är klart att man kan diskutera de olika medicinska riskerna,
              men ramkonventionen säger ju att man ska minska tobaksbruket.
              Nikotinberoende och långvarigt nikotinintag har ännu okända effekter
              på hälsan på lång sikt. Var tredje svensk man och var femte kvinna
              är dagligt beroende av nikotin. Vuxnas snusning ökar risken för
              att barn börjar snusa. Ett ytterligare skäl för en mer restriktiv
              hållning i snusfrågan är ny kunskap om interaktionen i hjärnans
              belöningssystem mellan nikotin och andra droger. Så är till exempel
              ungdomar som snusar de som också alkoholberusar sig mest.
            </seg>
          </u>
          <u>
            <seg>
              Varför lyssnar inte regeringen på dessa expertmyndigheter även
              om det inte stämmer överens med viljan att få exportera? Varför
              är frågan om frihet att få sälja just den här varan så viktig?
              Det är klart att det finns andra snusprodukter som är sämre ur
              hälsosynpunkt, men det är ingenting som säger att de försvinner.
            </seg>
          </u>
          <note type="speaker">
            Anf. 65 JAN R ANDERSSON (m):
          </note>
          <u>
            <seg>
              Fru talman! Låt mig inleda med att säga något om de ord som lades
              i min mun av Gunvor G Ericson. Jag har inte sagt att det inte
              finns hälsorisker. Jag har sagt att det om man endast tittar på
              en del av forskningen och inte tar till sig en hel bild av det
              utbud av artiklar och vetenskaplig forskning som finns är lätt
              att man får slagsida på det hela. Det är då man i stället för
              att använda forskning för att skaffa sig kunskap använder forskning
              för att driva sin ideologiska linje. Jag får intrycket av att
              snusfrågan präglas lite av detta. Man driver detta av ideologiska
              skäl i stället för att ta vetenskapen som stöd för att få en helhetsbild.
            </seg>
          </u>
          <u>
            <seg>
              Jag tycker också att Gunvor G Ericson är lite väl ensidig när
              hon frågar mig om jag inte delar generaldirektörens uppfattning.
              Nej, jag delar inte den sittande generaldirektörens uppfattning
              i frågan. Jag tycker inte heller att det nödvändigtvis blir bättre
              bara för att man är många som skriver en artikel. Gunvor G Ericson
              och generaldirektörerna använder sig i princip av samma referenslista.
              Mitt budskap är att tittar man bara på några få forskare blir
              det inte speciellt bra.
            </seg>
          </u>
          <u>
            <seg>
              Jag måste upprepa några frågor som jag tycker är relevanta nu
              när vi har några månader kvar till valet. Jag ställde den här
              frågan tidigare till Gunvor G Ericson. Kommer ni i en eventuell
              rödgrön regeringskoalition att driva att Sverige inte ska avskaffa
              handelsförbudet tvärtemot vad en enhällig riksdag säger?
            </seg>
          </u>
          <u>
            <seg>
              Frågan har varit uppe många gånger, och det finns en väldigt
              stark majoritet för att detta förbud ska avskaffas. Därför tycker
              jag också att det finns ett stort allmänintresse att veta vad
              en rödgrön koalition kommer att göra. Det finns också flera motionärer,
              både moderata och socialdemokratiska, som har drivit de här frågorna.
              Kommer detta att vara en profilfråga för Miljöpartiet i valrörelsen?
            </seg>
          </u>
          <note type="speaker">
            Anf. 66 Statsrådet EWA BJÖRLING (m):
          </note>
          <u>
            <seg>
              Fru talman! Jag ska börja med att väldigt tydligt återigen uttrycka
              att det inte finns någon motsättning mellan ett aktivt folkhälsoarbete
              med förebyggande arbete, information och så vidare och en normaliserad
              handel med snus. Vi kan jämföra med Sveriges alkoholpolitik. En
              restriktiv linje förutsätter inte protektionism och förbud. Vi
              ska självfallet ha en ansvarsfull produktreglering. Det har jag
              varit tydlig med hela tiden.
            </seg>
          </u>
          <u>
            <seg>
              Jag ska också säga att jag inte är rätt minister att i detalj
              recensera vad Folkhälsoinstitutet har kommit fram till i en viss
              enkät, utan det här är frågor som i så fall gäller folkhälsa.
              Jag bygger inte mitt resonemang på något påstående om att snus
              är ofarlig hälsokost. Jag bygger det på att exportförbudet är
              principiellt helt fel. Det har jag väldigt starkt stöd för hos
              svenska folket, hos riksdagen och från regeringen.
            </seg>
          </u>
          <u>
            <seg>
              Jag kan också säga att hade det här gällt en annan vara än snus
              hade det varit precis lika principiellt fel och precis lika viktigt
              att ta upp frågan. En av mina huvuduppgifter är ju, som jag sade
              i mitt svar från början, att verka som EU:s inre marknadsminister.
              Då är det en prioriterad uppgift att se till att riva handelshinder
              så att vi fullt ut får fri rörlighet för varor, tjänster, kapital
              och människor inom hela EU och att vi i stället för att ha en
              marknad på 9 miljoner för våra företag som vi har i Sverige får
              en marknad på 500 miljoner. Det är en avsevärd skillnad. Det kunde
              precis lika gärna ha handlat om hjortronsylt.
            </seg>
          </u>
          <u>
            <seg>
              Jag vill verkligen påpeka att det handlar om att det är principiellt
              fel, inte något annat. Men jag vet också att resultatet från den
              enkät som Gunvor G Ericson hänvisar till har tolkats på olika
              sätt, både som försvar för snusets positiva sidor och som grund
              för kritik. Men den typen av detaljgranskande har väldigt lite
              med diskussionen om exportförbudet att göra.
            </seg>
          </u>
          <u>
            <seg>
              Vi talar här om två olika saker. Det är två olika saker som jag
              inte ser är oförenliga, men mitt huvudansvar handlar om frihandelsprincipen
              och om att riva handelshinder. Jag ser detta som ett tydligt sådant
              hinder.
            </seg>
          </u>
          <note type="speaker">
            Anf. 67 GUNVOR G ERICSON (mp):
          </note>
          <u>
            <seg>
              Fru talman! 53 procent av alla som snusar dagligen har inte rökt
              innan. Det finns ingen forskning som visar att snus innebär att
              det blir lättare att bli kvitt ett nikotinberoende.
            </seg>
          </u>
          <u>
            <seg>
              Folkhälsoministern sade, naturligtvis, häromveckan i svaret på
              en fråga på frågestunden i riksdagen att snus inte är en hälsoprodukt,
              och det är ju bra att handelsministern också tycker det. Men det
              finns en tydlig skillnad mellan oss eftersom det är väldigt tydligt
              i ministerns svar att man ser snus som vilken vara som helst.
              Det gör inte jag.
            </seg>
          </u>
          <u>
            <seg>
              Det var inte Folkhälsoinstitutets enkät, utan det var Cancerfondens
              enkät som jag hänvisade till.
            </seg>
          </u>
          <u>
            <seg>
              Handelshindret som nu finns och som har funnits länge ska för
              att rivas upp hävas av samtliga medlemsländer i EU. Det krävs
              att man är överens inom EU för att häva det. Fortfarande tycker
              jag inte att jag har fått svar på frågan om att häva det hindret.
              På vilket sätt skulle det vara förenligt med ramkonventionen om
              tobak där det står att vi ska minska bruket av tobak? Och på vilket
              sätt kan ytterligare en produkt göra att man minskar tobaksbruket?
            </seg>
          </u>
          <u>
            <seg>
              Jag är också för att vi ska ha en handelsfrihet, men det finns
              skillnader mellan olika former av varor, och snus är som sagt
              inte vilken handelsvara som helst. Både EU och Sverige har skrivit
              under ramkonventionen om tobak. På vilket sätt går det här då
              att förena, som ministern säger, genom att lansera ytterligare
              en produkt?
            </seg>
          </u>
          <note type="speaker">
            Anf. 68 Statsrådet EWA BJÖRLING (m):
          </note>
          <u>
            <seg>
              Fru talman! Jag vill påpeka att vi när vi blev medlemmar i EU
              fick ett undantag för vårt svenska snus. Jag är ganska övertygad
              om att det var en väldigt viktig fråga för svenska folket för
              att kunna säga ja till EU. Det var en hjärtefråga, kort och gott.
              Sedan dess har det här exportförbudet utökats från 15 länder till
              27 länder av bara farten, det vill säga handelshindret ökar och
              blir ännu mycket större.
            </seg>
          </u>
          <u>
            <seg>
              Jag tycker också att det är väldigt viktigt att säga att jag
              inte vill tvinga på någon något. Det är faktiskt de som stöder
              exportförbudet som tvingar på någon något, och det är något som
              strider mot EU:s grundläggande principer.
            </seg>
          </u>
          <u>
            <seg>
              Det har fortfarande inte kommit något svar på frågan som Jan
              R Andersson ställde, och jag tycker att det vore ytterst intressant
              att få veta var någonstans som vänsterexperimentet står i den
              här frågan. Är det så att Miljöpartiet inte är med i en enig riksdag
              när det handlar om att stå upp för att häva exportförbudet mot
              snus? Är det så att ni i stället vill ägna er åt mer protektionism
              och att det ska fortsätta att se ut som det gör inom EU, det vill
              säga att det fortfarande finns en hel del saker kvar att göra
              innan vi fullt kan se en fri rörlighet på EU:s inre marknad? Den
              frågan har vi inte fått svar på i dag, och jag hoppas att vi får
              det innan det blir val. Jag tror att det är flera väljare som
              vill veta, för väldigt många människor stöder en enig riksdag
              när det gäller att häva exportförbudet för snus.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 25 maj.
          </note>
          <note>
            den 25 maj.
          </note>
          <note>
            11 § Förnyad bordläggning
          </note>
          <note>
            Föredrogs och bordlades åter
          </note>
          <note>
            12 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för propositionerna
            2009/10:184 Åtgärdsprogram och tillämpningen av miljökvalitetsnormer
            och 2009/10:198 Några körkorts- och fordonsfrågor samt för skr.
            2009/10:197 Åtgärdsplanering för transportssystemet 20102021 skulle
            förlängas till onsdagen den 21 april.
          </note>
          <note>
            13 § Anmälan om fråga för skriftligt svar
          </note>
          <u>
            <seg>
              Anmäldes att följande fråga för skriftligt svar framställts
            </seg>
          </u>
          <note>
            den 1 april
          </note>
          <note>
            Karin Svensson Smith
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 6 april.
          </note>
          <note>
            14 § Kammaren åtskildes kl. 18.36.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
