<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--69</head>
          <docDate when="2010-02-04">2010-02-04</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2009/10:69
            </seg>
          </u>
          <note>
            Torsdagen den 4 februari
          </note>
          <note>
            Kl. 12:00 - 14:45
          </note>
          <note>
            1 § Justering av protokoll
          </note>
          <note>
            Justerades protokollet för den 29 januari.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2009/10:197
          </note>
          <note>
            Interpellation 2009/10:197 Statligt stöd till bilindustrin och
            konkurrensneutralitet
          </note>
          <note>
            Interpellationen kommer att besvaras tisdagen den 9 februari
            2010.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Fredrik Ahlén
          </note>
          <note>
            3 § Svar på interpellation 2009/10:194 om havandeskapspenning
          </note>
          <note type="speaker">
            Anf. 1 Statsrådet CRISTINA HUSMARK PEHRSSON (m):
          </note>
          <u>
            <seg>
              Herr talman! Eva-Lena Jansson har frågat mig vilka åtgärder jag
              avser att vidta för att rätten till havandeskapspenning ska vara
              rättssäker och att likabehandlingsprincipen ska gälla vid lika
              arbetsuppgifter.
            </seg>
          </u>
          <u>
            <seg>
              För mig är det viktigt att gravida ska kunna känna sig trygga,
              inte minst ekonomisk. En kvinna som i slutet av graviditeten inte
              kan utföra sitt fysiskt påfrestande arbete kan få havandeskapspenning
              om hon inte kan omplaceras till ett annat arbete. Havandeskapspenning
              kan i ett sådant fall betalas ut från och med den 60:e dagen och
              längst till och med den elfte dagen före den beräknade tidpunkten
              för förlossningen. Syftet med havandeskapspenning är att ge en
              gravid kvinna möjlighet till ersättning när hon på grund av arbetets
              art inte kan utföra sitt arbete eller annat arbete hos arbetsgivaren
              under slutet av graviditeten.
            </seg>
          </u>
          <u>
            <seg>
              Socialförsäkringen ska ge en trygghet, inte bara när det gäller
              ersättningen utan också när det gäller att rätt person får sin
              ersättning i tid. Jag anser att det är av allra största vikt att
              socialförsäkringens administration garanterar en effektiv och
              självfallet också en rättssäker handläggning av ärenden. Det är
              bland annat utifrån dessa krav som Försäkringskassan har genomfört
              en omfattande omorganisation. För att ytterligare stärka rättssäkerheten
              inom socialförsäkringen har regeringen inrättat Inspektionen för
              socialförsäkringen. Inspektionen för socialförsäkringen ska genom
              sin verksamhet stärka rättssäkerheten när det gäller socialförsäkringssystemet
              hos medborgarna. För regeringen är det mycket viktigt att socialförsäkringarna
              tillämpas likformigt och rättvist över hela landet.
            </seg>
          </u>
          <u>
            <seg>
              Jag vill avsluta med att säga att jag förutsätter att Försäkringskassans
              ledning fortsätter med det viktiga arbetet för att säkerställa
              en rättssäker socialförsäkringsadministration. Jag anser därför
              att det i dagsläget inte finns anledning att vidta ytterligare
              åtgärder på detta område.
            </seg>
          </u>
          <note type="speaker">
            Anf. 2 EVA-LENA JANSSON (s):
          </note>
          <u>
            <seg>
              Herr talman! Jag tackar Cristina Husmark Pehrsson för svaret.
              Bakgrunden till min interpellation är att en gravid brevbärare
              i Örebro har nekats havandeskapspenning. Det behöver inte vara
              så konstigt i sig, men när man läser vad som har hänt i Örebro
              ser man att det handlar om två olika brevbärare som jobbar på
              två olika arbetsplatser men med exakt samma arbetsuppgifter. Den
              ena får rätten till havandeskapspenning godkänd. Den andra får
              det inte. Båda utför alltså nästan identiskt lika arbetsuppgifter.
              Därav min fråga: Är det ett rättssäkert system vi har?
            </seg>
          </u>
          <u>
            <seg>
              Frågan som jag har ställt till Cristina Husmark Pehrsson är om
              man ska göra någon ändring av det här. Det som har framkommit
              efter det att jag skrev interpellationen är att båda fallen förmodligen
              har handlagts av samma kontor i Göteborg eftersom det är ett enda
              kontor i Sverige som handlägger dessa fall.
            </seg>
          </u>
          <u>
            <seg>
              När jag har ställt frågan om hur man har gått till väga har man
              bland annat hänvisat till rättspraxis, framför allt den statistik
              som Riksförsäkringsverket har tagit fram. Man har gått igenom
              rättslägesanalys, som det kallas, och hänvisar till material från
              19801991. Det material man hänvisar till är alltså nästan 18 år
              gammalt.
            </seg>
          </u>
          <u>
            <seg>
              Man kan fundera på om det har hänt någonting i arbetslivet. Och
              framför allt: Har det hänt någonting med brevbärarjobbet? Jag
              har jobbat på Posten i 25 år, och enligt min uppfattning har jobbet
              blivit dubbelt så tungt som det var tidigare. Det är väldigt fysiskt
              påfrestande. Det man framför allt funderar på är om rätten till
              havandeskapspenning ska ha att göra med vilken handläggare man
              har. Det är ursprungsfrågan. Det handlar egentligen inte om jobbet
              utan om att man ska kunna känna att det är en rättssäker bedömning.
            </seg>
          </u>
          <u>
            <seg>
              Ingen som har läst artikeln om de två brevbärarna, Anna och Helena,
              kan tycka att det verkar vara rättssäkert, i synnerhet inte när
              man dessutom får reda på att det är samma kontor som har handlagt
              frågorna därav min fråga.
            </seg>
          </u>
          <u>
            <seg>
              Herr talman! Husmark Pehrsson säger i sitt svar att hon inte
              har för avsikt att vidta några åtgärder. Följdfrågan blir då om
              hon tycker att detta verkar rättssäkert. Jag förstår att hon inte
              kan uttala sig om det enskilda fallet, men det handlar om principen
              när man ser att hanteringen blir så olika.
            </seg>
          </u>
          <u>
            <seg>
              Jag undrar också om tillämpningen att titta på rättslägesanalys
              från 1992. Är det en rättvis bedömning att använda så gamla fall?
              Det har hänt mycket saker på arbetsmarknaden, framför allt har
              Posten som bolag genomgått stora förändringar. Arbetet ser inte
              alls likadant ut.
            </seg>
          </u>
          <u>
            <seg>
              Jag har ytterligare en fråga. Om en person blir sjuk på grund
              av arbetet för att hon nekas havandeskapspenning ska hon fylla
              i en arbetsskadeanmälan. Vem blir i det fallet vållande? Är det
              Försäkringskassan, som har nekat, eller är det arbetsgivaren?
              Personen blir ju förmodligen sjuk på grund av att hon utför arbetsuppgifter.
              Detta blir också föremål för prövning av Försäkringskassan.
            </seg>
          </u>
          <u>
            <seg>
              Herr talman! Jag skulle vilja ha några klarlägganden i de här
              frågorna.
            </seg>
          </u>
          <note type="speaker">
            Anf. 3 Statsrådet CRISTINA HUSMARK PEHRSSON (m):
          </note>
          <u>
            <seg>
              Herr talman! Jag tackar Eva-Lena Jansson för interpellationen.
              Jag tycker att den är viktig, och jag kan bara till fullo instämma
              i att vi vare sig Eva-Lena Jansson, jag eller regeringen aldrig
              kommer att acceptera en process som inte är rättssäker och som
              inte tillämpas lika över landet. Vi är helt överens i den frågan.
              Jag vill återigen säga att jag tycker att detta är en viktig interpellation.
            </seg>
          </u>
          <u>
            <seg>
              Jag vill ge ytterligare klargöranden för varför jag har kommit
              fram till det ställningstagande som jag har gjort. Precis som
              Eva-Lena Jansson säger kan jag inte i ett enskilt fall gå in och
              göra en bedömning, och det kräver hon inte heller. Vi känner ju
              inte till bakgrund och så vidare.
            </seg>
          </u>
          <u>
            <seg>
              Med detta sagt vill jag ändå säga att jag blir bekymrad om det
              skulle vara så att rättsläget är osäkert för vissa personer och
              att det inte är likformigt i landet. Vi har alla för ögonen att
              det är så det ska vara.
            </seg>
          </u>
          <u>
            <seg>
              Jag vet att Försäkringskassan nu arbetar för att säkerställa
              just en likformig tillämpning över hela landet. Det får inte göras
              olika bedömningar på olika kontor eller av olika handläggare;
              där är vi helt överens. Det gäller havandeskapspenning och även
              alla andra ersättningar som betalas ut av Försäkringskassan.
            </seg>
          </u>
          <u>
            <seg>
              Handläggningarna av havandeskapspenning är koncentrerade till
              Göteborg, men nu också till Stockholm enligt de uppgifter jag
              har. Syftet är att behandlingen ska bli mer likriktad oavsett
              vilken handläggare som bedömer det hela. Den ska alltså inte utgå
              från lokala förhållanden. Dessutom planerar nu Försäkringskassan
              ett seminarium för handläggarna av havandeskapspenning för att
              få en likformig och lika tillämpning i hela landet.
            </seg>
          </u>
          <u>
            <seg>
              Eva-Lena Jansson nämnde rättspraxis och att den är gammal. Jag
              kan hålla med om det, och därför är det bra att jag kan berätta
              att Försäkringskassan nu följer tillämpningen och gör en analys
              av rättsläget när det gäller havandeskapspenning. Man håller på
              med det just nu, för att få en aktuell bild av läget. Vi ska inte
              ha så gammal rättspraxis att titta på som ska vägleda oss, utan
              det ska komma en ny analys. Den ser jag fram emot att få ta del
              av.
            </seg>
          </u>
          <u>
            <seg>
              För att Försäkringskassan ska få resurser och möjligheter att
              arbeta med detta har vi från och med i år höjt Försäkringskassans
              totala ram alltså inte tilläggsbudgeten med 600 miljoner kronor.
              Det kommer vi också att göra åren framöver för att Försäkringskassan
              ska få möjlighet att inte minst se till att rättssäkerhet ska
              råda och att ersättningar betalas ut i tid.
            </seg>
          </u>
          <note type="speaker">
            Anf. 4 EVA-LENA JANSSON (s):
          </note>
          <u>
            <seg>
              Herr talman! Ibland är jag och Cristina Husmark Pehrsson överens.
              Det känns bra. I vissa frågor är vi inte alls överens, och det
              känns också bra.
            </seg>
          </u>
          <u>
            <seg>
              I den här frågan tycker jag att det är viktigt att man tittar
              på hur arbetet har utvecklat sig och hur Försäkringskassan jobbar.
              Enligt vad som har framkommit har man vid bedömningen enbart tittat
              på en sådan sak som tunga lyft. Man har tittat på en dom, ett
              enskilt fall. I den här rättslägesanalysen finns det också en
              dom där man ger en kvinna havandeskapspenning därför att hon utför
              arbetet under, som det står, besvärliga omständigheter. Det handlar
              om hur man sitter och hur man jobbar.
            </seg>
          </u>
          <u>
            <seg>
              Om man föreställer sig att man sitter i en bil och flyttar föremål
              fram och tillbaka, att man ska hänga ut genom ett fönster för
              att försöka nå en brevlåda, att man ska kliva över snövallar med
              mera inser rätt många att det jobbet är ganska besvärligt och
              att själva arbetssituationen är ganska jobbig. Att dessutom krypa
              in i och ut ur bilar och bära tunga saker är också jobbigt. Jag
              välkomnar att man tittar över detta. Jag tycker att det är jätteviktigt.
            </seg>
          </u>
          <u>
            <seg>
              Något som också har varit viktigt för Socialdemokraterna tidigare,
              och jag tror att vi har varit väldigt tydliga med det när vi har
              pratat om det, är hur man har forskat om arbetslivets villkor.
              På Arbetslivsinstitutet, som den borgerliga regeringen med Cristina
              Husmark Pehrssons goda minne lade ned, forskade man på utvecklingen
              av arbetslivet för att se vilka konsekvenser det får. Där kan
              man också se utvecklingen när det gäller hur tungt jobbet har
              blivit, hur få pauser man har och hur luft i organisationen har
              försvunnit. Det har också påverkat arbetssituationen. Det är inte
              Försäkringskassans uppgift egentligen att se hur jobbet har utvecklats,
              men man grundar sig fortfarande på de domar som kom 19801991.
              Jag blir jätteglad om det kommer någon förändring av det, men
              då måste man också ha en bra forskning och kunna gå tillbaka till
              detta.
            </seg>
          </u>
          <u>
            <seg>
              Herr talman! Jag ställde en fråga om vad som händer om personen
              blir sjuk av jobbet. Nu pratar jag bara generellt. Man nekas havandeskapspenning
              och blir alltså kvar på jobbet men kan inte utföra det utan blir
              sjuk av att man tvingas utföra arbetsuppgifterna. Vem är det då
              som blir vållande? Man har ju blivit sjuk på grund av jobbet och
              ska göra en arbetsskadeanmälan. Är det arbetsgivaren som inte
              har kunnat omplacera personen som har ansvaret eller blir det
              Försäkringskassans ansvar? Jag tycker att detta är grannlaga.
              Arbetsgivaren har i ett intyg till Försäkringskassan medgivit
              att man inte kan omplacera personen och medvetet skrivit under.
              Personen måste utföra de här arbetsuppgifterna om personen ska
              vara kvar på jobbet. Sedan blir personen sjuk därför att Försäkringskassan
              har sagt att det inte är några problem att utföra det där jobbet.
              Hur hanterar man den typen av situationer i det framtida arbetet?
              Det är Försäkringskassan som sedan ska göra en bedömning av om
              personen har en arbetsskada eller inte.
            </seg>
          </u>
          <u>
            <seg>
              Herr talman! Jag skulle vilja ha ett litet förtydligande i den
              frågan också.
            </seg>
          </u>
          <note type="speaker">
            Anf. 5 Statsrådet CRISTINA HUSMARK PEHRSSON (m):
          </note>
          <u>
            <seg>
              Herr talman! Vi är helt överens om att tillämpningen av våra
              socialförsäkringar ska vara rättssäker. Vi är helt överens när
              vi säger att det ska vara likformigt i hela landet. Alla, också
              de som inte är gravida utan är sjuka eller har arbetsskador, ska
              kunna känna sig trygga med att vi har en rättssäker tillämpning
              av våra socialförsäkringar ute i landet. Om man är gravid och
              har ett fysiskt påfrestande arbete och inte klarar av detta ska
              man kunna känna sig trygg med att man får havandeskapspenning.
            </seg>
          </u>
          <u>
            <seg>
              Jag tycker också att det Eva-Lena Jansson kommer in på är väldigt
              viktigt. Jag träffade ett antal företagare i går i Halmstad. De
              undrade varför vi inte pratar mer om de ökade krav som i dag finns
              på arbetsgivare när det gäller omplacering och alternativa arbetsuppgifter
              för personer som är gravida eller har en sjukdom och ändå vill
              tillbaka till sitt arbete eller vill försöka på nytt. De sade
              att arbetsgivarna har fått ett ökat krav på sig med de nya reglerna
              i och med att man är tvungen att lämna ett intyg, i och med att
              man är tvungen att införa tjänstledighet och så vidare.
            </seg>
          </u>
          <u>
            <seg>
              Jag vill också poängtera vikten av att vi nu satsar på företagshälsovård.
              Jag tycker att företagshälsovården har haft en för blygsam ställning
              i samhället. Genom den satsning vi gör nu på 500 miljoner kronor
              och extra stöd till småföretagare som ansluter sig och sedan anställer
              är det min förhoppning och tro att företagshälsovården nu ska
              kunna komma in som en betydligt viktigare aktör när det gäller
              arbetsmiljön än vad man gjorde förut. Det är viktigt att personer
              vars hälsoläge kan försämras känner sig trygga när det gäller
              att kunna bli omplacerade.
            </seg>
          </u>
          <u>
            <seg>
              Jag besökte Stora Enso i går. Sådana stora företag har stora
              möjligheter att göra omplaceringar, men jag hör också att kommuner
              och landsting inte är lika aktiva när det gäller att välkomna
              personer till andra arbetsuppgifter. Där ställer jag krav på arbetsgivarna,
              i synnerhet de som är stora och borde ha möjlighet att se till
              att det under en period, till exempel under den sista tiden när
              man är gravid och inte orkar utföra de arbetsuppgifter man brukar
              göra, finns andra arbetsuppgifter att erbjuda dessa personer.
            </seg>
          </u>
          <note type="speaker">
            Anf. 6 EVA-LENA JANSSON (s):
          </note>
          <u>
            <seg>
              Herr talman! Jag var inne på att Arbetslivsinstitutet hade kunnat
              vara med och forskat vidare på hur utvecklingen har sett ut. De
              hade kunnat vara ett stöd för Försäkringskassan i det här arbetet.
            </seg>
          </u>
          <u>
            <seg>
              Det är Försäkringskassan som ska pröva om man får sjukpenning,
              och de har ju överklagat tidigare sjukskrivningar där man inte
              har ansett att graviditet är en sjukdom. Det kommer att bli intressant
              att följa de här frågorna fortsättningsvis.
            </seg>
          </u>
          <u>
            <seg>
              Jag tycker att det är bra att det finns krav på arbetsgivaren
              när det gäller möjligheter att bli omplacerad. Som det har varit
              hittills har den här regeringen i huvudsak riktat sina krav mot
              sjuka och arbetslösa och inte mot arbetsgivarna. Det är bra att
              det finns krav på arbetsgivarna.
            </seg>
          </u>
          <u>
            <seg>
              Man ska också veta att möjligheten att omplacera, till exempel
              på företaget Posten i dag, är väldigt begränsade. Nästan alla
              jobb som finns där är tunga. De är förenade med lyft, och man
              står och går länge. De så kallade enkla jobben har rationaliserats
              bort. Om regeringen tycker att statliga bolag ska ha flera typer
              av lättare jobb får man också se till att man ställer lägre krav
              på vinstavkastning från Posten Norden. Där finns det fortfarande
              ett stort krav på att företaget ska lämna pengar till staten.
            </seg>
          </u>
          <u>
            <seg>
              Jag menar att det är viktigt att vi ser till att vi har en rättssäker
              situation. Som det ser ut i dag, med det fall jag har beskrivit,
              är det inte min bild att det är rättssäkert när man söker havandeskapspenning.
              Man kan få olika bedömning trots att man har liknande arbetsuppgifter,
              jobbar på samma företag och i samma kommun och förmodligen har
              blivit handlagd på samma försäkringskassekontor, och det är inte
              tillfredsställande, herr talman.
            </seg>
          </u>
          <note type="speaker">
            Anf. 7 Statsrådet CRISTINA HUSMARK PEHRSSON (m):
          </note>
          <u>
            <seg>
              Herr talman! Jag vill påminna om vad jag sade inledningsvis,
              nämligen att Försäkringskassan arbetar med rättssäker tillämpning
              och likformighet. Man samlar alla handläggare som arbetar med
              de här frågorna och följer rättsläget på nytt.
            </seg>
          </u>
          <u>
            <seg>
              Jag vill också påminna om att vi har tillsatt en ny myndighet,
              Inspektionen för socialförsäkringen. Denna nya myndighets arbetsuppgift
              är att säkerställa likabehandling och att detta sker på ett rätt
              och riktigt sätt. När försäkringskassorna ute i länen blev en
              myndighet, vilket beslutades av riksdagen 2005, glömde man bort
              att en tillsyn över socialförsäkringarna skulle följa med. Man
              lade ju ned Riksförsäkringsverket och sade till Försäkringskassan
              att ha en intern kontroll. Den har säkert skötts på ett bra och
              riktigt sätt, men jag tycker inte att det är tillräckligt att
              en myndighet har tillsyn över sig själv. Därför har vi nu inrättat
              en ny myndighet, Inspektionen för socialförsäkringen, som ska
              garantera rättssäkerheten och likabehandlingen över landet.
            </seg>
          </u>
          <u>
            <seg>
              Jag vill poängtera att arbetsgivarna har fått ett ökat ansvar.
              Eva-Lena Jansson nämnde de gravida som överklagade och fick rätt
              till sjukpenning. Det visar ju att den lag som gäller i dag faktiskt
              fungerar. Den var glasklar, och därför fick också de gravida sin
              sjukpenning.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellation 2009/10:200 om djurskyddskontrollen
          </note>
          <note type="speaker">
            Anf. 8 Jordbruksminister ESKIL ERLANDSSON (c):
          </note>
          <u>
            <seg>
              Herr talman! Alf Eriksson har frågat mig vad jag avser att göra
              för att återupprätta förtroendet för svensk djurhållning.
            </seg>
          </u>
          <u>
            <seg>
              För regeringen är djurskyddet en mycket viktig fråga. Avsikten
              med att genomföra den förändring som trädde i kraft under fjolåret
              var att stärka djurskyddskontrollens effektivitet och likvärdighet.
              Djurskyddet ska ligga på samma höga nivå i hela landet och det
              ska vara tydligt för djurhållarna hur reglerna tillämpas.
            </seg>
          </u>
          <u>
            <seg>
              Alf Eriksson har även frågat mig om jag avser att verka för att
              skjuta till mer medel så att djurskyddet kan återgå till samma
              nivå som före omorganisationen.
            </seg>
          </u>
          <u>
            <seg>
              Det är sedan länge känt att det fanns vissa brister i den tidigare
              djurskyddskontrollen, bland annat när det gällde kvalitet och
              likvärdighet i kontrollerna. Det fanns också stora variationer
              i den frekvens med vilken kontrollerna utfördes och i vilken utsträckning
              kontrollerna var finansierade med avgifter.
            </seg>
          </u>
          <u>
            <seg>
              Regeringen har i och med förändringen tillfört länsstyrelserna
              resurser för djurskyddskontrollarbetet. Dessa resurser motsvarar
              de medel som samtliga kommuner satsade på djurskyddskontrollerna
              när de hade ansvar för dem. Att ansvara för djurskyddskontrollen
              är numera en del av länsstyrelsernas ordinarie uppdrag, och de
              medel som tillförts länsstyrelserna är en del av deras förvaltningsanslag.
              Varje länsstyrelse har därför möjlighet att prioritera olika verksamheter
              inom sitt eget anslag.
            </seg>
          </u>
          <u>
            <seg>
              Genom förändringen har vi minskat antalet kontrollmyndigheter
              från ungefär 300 till ett tjugotal. Färre och större kontrollenheter
              underlättar styrningen, samordningen och uppföljningen av kontrollen.
              Att samla uppgifterna hos länsstyrelserna ger också möjlighet
              till bättre kompetensuppbyggnad och fler inspektörer som är specialiserade
              på djurskydd. Fler inspektörer som arbetar tillsammans innebär
              också minskad sårbarhet och gör det lättare att undvika ensamarbete,
              jävsproblematik och andra situationer som kan vara besvärande.
              Även införandet av ett nationellt djurskyddskontrollregister underlättar
              för kontrollmyndigheterna att planera, samordna och följa upp
              kontrollen.
            </seg>
          </u>
          <u>
            <seg>
              Alf Eriksson har slutligen frågat mig om jag avser att verka
              för en omläggning av fördelningen av medel så att den beräknas
              på antalet djur och inte på människor.
            </seg>
          </u>
          <u>
            <seg>
              De tillförda medlen har fördelats mellan länsstyrelserna med
              hjälp av den fördelningsnyckel som används för länsstyrelsernas
              förvaltningsanslag. I denna nyckel tas flera aspekter i beaktande.
              Där finns bland annat parametrar som speglar långa avstånd, befolkningsmängd
              och antalet lantbruk inom länet.
            </seg>
          </u>
          <u>
            <seg>
              En nyhet för 2010 är att vi nu har fört in antalet djur i fördelningsnyckeln
              för att på så sätt fördela medlen så korrekt som möjligt mellan
              länsstyrelserna. De parametrar som påverkar kostnaderna i djurskyddskontrollen
              återspeglas alltså i fördelningsnyckeln.
            </seg>
          </u>
          <note type="speaker">
            Anf. 9 ALF ERIKSSON (s):
          </note>
          <u>
            <seg>
              Herr talman! Tack för svaret, jordbruksministern! Vårt land har
              länge kännetecknats av att vi har högt ställda krav på djurmiljö
              och djurskydd. Självklart har det varit så att det är djuren som
              står i centrum för denna syn. Men det har också gjort oss kända
              för att vi har en human djurhållning som också ger en bättre livsmedelskvalitet.
              Inte minst inom EU har Sverige mycket aktivt drivit på för att
              förbättra miljön för djuren. De flesta av oss minns bilderna från
              förfärliga djurtransporter. En del finns säkerligen kvar. Vi minns
              Margareta Winbergs väldiga ansträngningar när vi var nya EU-medlemmar
              för att få de europeiska reglerna att närma sig dem som vi har
              haft och har i Sverige.
            </seg>
          </u>
          <u>
            <seg>
              Detta har gett stort förtroende för svensk livsmedelsproduktion.
              Sannolikt har det också inneburit att våra produkter har fått
              ett mervärde på marknaden. Inte minst svenska konsumenter har
              i stor utsträckning valt svenska produkter och det de står för
              framför importerade produkter som många gånger är framställda
              under sämre förhållanden.
            </seg>
          </u>
          <u>
            <seg>
              Allt det här förpliktar. Det är därför med stor oro som vi ser
              hur det ena larmet efter det andra kommer fram och påvisar grava
              brott mot djurskyddslagen, och bilden av det goda, svenska djurskyddet
              håller på att krackelera.
            </seg>
          </u>
          <u>
            <seg>
              För de flesta står det klart att om efterlevnaden av en lagstiftning
              brister måste man öka kontrollen. Om vi har ett ökat antal rattfyllerister
              sätter vi väl in mer resurser för att få kontroll och en ökad
              lagefterlevnad, inte mindre!
            </seg>
          </u>
          <u>
            <seg>
              Men regeringen har gjort på det här sättet. Konsekvensen av omläggningen
              har blivit minskade kontroller samtidigt som vi får allt fler
              larm. Även om djurskyddskontrollen inte var perfekt tidigare var
              den mycket bättre före omläggningen som inneburit att ansvaret
              har överförts från kommuner till länsstyrelser.
            </seg>
          </u>
          <u>
            <seg>
              En utredning för flera år sedan visade att det skulle bli sådana
              här konsekvenser om inga mer medel tillsköts när man gjorde en
              sådan här omläggning. I Halland har antalet inspektörer i och
              med omläggningen minskat med hälften. Vi har sex kvar.
            </seg>
          </u>
          <u>
            <seg>
              Min fråga kvarstår: Vad avser jordbruksministern att göra för
              att vi ska få en bättre och inte en sämre kontroll av djurskyddet
              så att förtroendet för svensk djurhållning kan återupprättas?
            </seg>
          </u>
          <note type="speaker">
            Anf. 10 Jordbruksminister ESKIL ERLANDSSON (c):
          </note>
          <u>
            <seg>
              Herr talman! Den här regeringen har på kort tid vidtagit ett
              antal förändringar som ska leda till en bättre tillsyn av djur
              i landet. I många år har vi väntat på att vi till exempel skulle
              få ett djurskyddskontrollregister. Nu är det verklighet. Ett sådant
              finns i dag, vilket ju underlättar för dem som ska utföra kontrollerna.
            </seg>
          </u>
          <u>
            <seg>
              Vi har även infört, vilket har varit efterlängtat i många år
              och som den tidigare regeringen avstod från att införa, ett djurförbudsregister
              så att det nu inte är möjligt för människor som har djurförbud
              att flytta mellan olika platser i landet och samtidigt inneha
              djur.
            </seg>
          </u>
          <u>
            <seg>
              Vi kommer i en absolut närtid att införa en djurskyddsdeklaration
              för alla landets svinbesättningar, vilket underlättar för den
              ordinarie kontrollapparaten. Detta är exempel på åtgärder som
              har vidtagits under den korta tid som vi har innehaft regeringsmakten
              i vårt land.
            </seg>
          </u>
          <u>
            <seg>
              Jag måste dessutom, herr talman, dementera ett antal påståenden
              som gjordes av interpellanten, nämligen om att det skulle vara
              mindre pengar nu än tidigare. Nej, det är det inte. Det är lika
              mycket pengar, och rimligen borde kontrollerna kunna utföras med
              samma intensitet som tidigare. I varje fall borde den inte bli
              mindre.
            </seg>
          </u>
          <u>
            <seg>
              Varför har det då blivit som det har blivit? Jo, det beror på
              att ett stort antal kommuner efterlämnade ett berg av ärenden
              som länsstyrelserna fick ta hand om. Dessutom har alla organisationer,
              som interpellanten vet, barnsjukdomar man ska rekrytera personal
              och så vidare. Nu hoppas och förutsätter jag att de ärenden som
              efterlämnades från landets kommuner till länsstyrelserna är avklarade
              under 2009 och att man har kunnat rekrytera personal i den omfattning
              som man bedömer är lämplig i respektive län så att den, ska vi
              kalla det, ordinarie verksamheten fungerar på det sätt som den
              ska fungera under kommande år.
            </seg>
          </u>
          <u>
            <seg>
              Var det då så bra tidigare, herr talman? Nej, det var det inte.
              Det var därför vi gjorde förändringen. Om jag generaliserar kan
              jag säga att i bortemot en tredjedel av landets kommuner förekom
              i praktiken ingen djurskyddskontroll alls, och vi fick till och
              med påpekanden från Europeiska unionen som sade att vi måste skärpa
              oss och göra en förändring. Det gjorde vi, och nu förutsätter
              jag att djurskyddskontrollen fungerar på det sätt som denna viktiga
              sak ska fungera.
            </seg>
          </u>
          <note type="speaker">
            Anf. 11 ALF ERIKSSON (s):
          </note>
          <u>
            <seg>
              Herr talman! Faktum kvarstår. Omläggningen har misslyckats eftersom
              larmen ökar i antal och brister i djurskyddet uppdagas mer och
              mer. Det är inte länge sedan vi såg vidriga bilder som kablades
              ut i medierna. Den allmänna inställningen verkar vara att man
              lite grann kan se på detta mellan fingrarna.
            </seg>
          </u>
          <u>
            <seg>
              Nu säger jordbruksministern att omläggningen inte har inneburit
              några minskade anslag. Det påstår jag inte heller, men antalet
              inspektörer har minskat. Oavsett hur bergen ser ut borde det väl
              vara antalet personer som ska beta av dessa som kan röna framgång,
              inte om man har lika mycket medel. Som jag tidigare nämnde har
              konsekvensen för mitt hemlän Halland blivit att vi nu har hälften
              så många inspektörer jämfört med tidigare som ska beta av det
              berget. Det kan inte vara rimligt.
            </seg>
          </u>
          <u>
            <seg>
              Bakgrunden till debatten tycker jag och mitt parti är ytterst
              allvarlig. Den handlar om förtroendet för vår livsmedelsproduktion.
              Den handlar om förtroendet för vårt sätt att vårda våra djur.
              Om vi inte kan upprätthålla kontrollen av den lagstiftning vi
              har kommer det att drabba oss hårt både i anseende och rent ekonomiskt.
              Förtroendet för vår livsmedelsproduktion hänger i hög grad samman
              med vilken djurhållning vi bedriver.
            </seg>
          </u>
          <u>
            <seg>
              I och med omläggningen till länsstyrelserna säger jordbruksministern
              att det inte förekom någon kontroll i vissa kommuner. Nej, men
              det förekom en hel del samarbete mellan kommunerna, över länsgränserna,
              för att vidmakthålla kompetens och en bättre arbetsmiljö för inspektörerna.
              I samband med omläggningen slogs den möjligheten sönder eftersom
              länsgränserna i det närmaste blev som nationsgränser.
            </seg>
          </u>
          <u>
            <seg>
              Om man hade byggt vidare på den möjlighet som fanns med samverkan
              och att kontrollanterna levde så nära som möjligt dem de kontrollerade
              samt hade den lokala kännedomen hade vi nog sluppit många av de
              konflikter som vi nu ser i och med den centralisering som skett.
            </seg>
          </u>
          <u>
            <seg>
              Herr talman! Mina frågor kvarstår: Hur ska vi få upp anseendet?
              Ämnar statsrådet ta ytterligare initiativ för att vi ska få en
              fördelning av medlen så att de i större utsträckning går till
              de län som har flest djur och inte till dem som har minst?
            </seg>
          </u>
          <note type="speaker">
            Anf. 12 Jordbruksminister ESKIL ERLANDSSON (c):
          </note>
          <u>
            <seg>
              Herr talman! Jag tycker att jag gett svar på de framställda frågorna
              i mitt skriftliga svar på interpellationen. Vi har nu parametrar
              som mäter antalet djur i den fördelningsnyckel som reglerar hur
              mycket pengar som går till respektive länsstyrelse. Jag har alltså
              även i detta avseende uppfyllt det löfte som jag givit i riksdagen
              och till landets landshövdingar.
            </seg>
          </u>
          <u>
            <seg>
              Vi ska också påminna oss, Alf Eriksson och jag, om att djurskyddslagstiftningen
              omfattar inte bara lantbrukets djur utan alla typer av djur, alltså
              även så kallade sällskapsdjur. De ska också kontrolleras ibland
              och åtgärder kan behöva vidtas. Det är ett av skälen till att
              vi inte kan fördela dessa pengar enbart efter hur många lantbruksdjur
              det finns i respektive område i landet.
            </seg>
          </u>
          <u>
            <seg>
              Låt oss även, herr talman, påminna oss om att det yttersta ansvaret
              för att djur sköts väl, att djur sköts på det sätt som djur ska
              skötas, alltid åvilar ägaren eller den som sätts i dennes ställe,
              och det ansvaret går aldrig att kontrollera bort. Jag vill vidare
              påstå att de som har djur för produktionens skull vill ha friska
              och välmående djur av det skälet att de djuren producerar bättre.
              Det är alltså större ekonomisk vinning i att ha friska och välmående
              djur än att ha djur som är sjuka eller på något sätt lider eftersom
              de inte producerar det som lantbrukaren, bonden, vill ha, nämligen
              det friska köttet och den goda mjölken.
            </seg>
          </u>
          <u>
            <seg>
              Jag måste också ta upp problematiken kring förflyttningen från
              kommun till länsstyrelse. Det var ju så, Alf Eriksson, att det
              för det mesta var en ensamarbetande människa i kommunen, om det
              över huvud taget fanns någon. Denna människa skulle ha semester
              och ville kanske ha en dag för vård av barn, och då fanns det
              ingen ersättare. Nu jobbar man i lag, kan specialisera sig, täcka
              upp för varandras semestrar och andra ledigheter och även täcka
              upp för varandra när någon byter arbete.
            </seg>
          </u>
          <u>
            <seg>
              Avslutningsvis vill jag återigen belysa problematiken med barnsjukdomar.
              I alla sammanhang när man bygger upp en organisation uppstår det
              barnsjukdomar. I det här fallet har jag lokaliserat två som är
              specifika. Det ena är att antalet oavslutade ärenden som förts
              över från landets kommuner varit mycket stort. Det andra är att
              man på sina håll haft rekryteringsproblem. Man har haft svårt
              att få tag på duktiga människor till de tjänster som man inrättat
              vid landets länsstyrelser.
            </seg>
          </u>
          <note type="speaker">
            Anf. 13 ALF ERIKSSON (s):
          </note>
          <u>
            <seg>
              Herr talman! En sak kan Eskil Erlandsson och jag vara helt överens
              om och det är synen på djurskyddet och det mervärde som ett gott
              djurskydd ger till näringen. Det är vi helt överens om. Nu gäller
              det att upprätthålla det, och det är där vi ser brister.
            </seg>
          </u>
          <u>
            <seg>
              Eskil Erlandsson säger att det har blivit en bra fördelning efter
              den förändring som gjorts. Jag kan konstatera att vi i Halland
              behövde 3 miljoner för att upprätthålla den tidigare nivån på
              djurskyddet. Det blev 500 000. Det räcker inte för att klara av
              djurskyddet i ett så djurtätt län som Halland.
            </seg>
          </u>
          <u>
            <seg>
              Jag kan även hålla med om att antalet sällskapsdjur ökar. Man
              kan ha olika åsikter om hur många djur vi ska trycka in i våra
              lägenheter. Men fullt klart är att om antalet sällskapsdjur ökar
              och de också ska in under kontrollen innebär inte det att det
              behövs minskade resurser för djurkontrollen, utan det innebär
              att det behövs ökade resurser. Det har vi inte sett någon skymt
              av.
            </seg>
          </u>
          <u>
            <seg>
              Nej, det är klart att det inte går att kontrollera bort ansvaret.
              Ansvaret ligger hos djurägaren. Ansvaret ligger hos bilföraren
              för att han framför sin bil säkert. Trots det händer det då och
              då att det är lite si och så med detta. Det ska finnas en kontroll,
              så att man upplever att risken är uppenbar att man blir avslöjad
              om man inte följer den lagstiftning som vi i demokratisk ordning
              har fastställt här i riksdagen.
            </seg>
          </u>
          <u>
            <seg>
              Herr talman! Vi behöver mer resurser och en bättre fördelning
              för att klara djurskyddet i landet.
            </seg>
          </u>
          <note type="speaker">
            Anf. 14 Jordbruksminister ESKIL ERLANDSSON (c):
          </note>
          <u>
            <seg>
              Herr talman! Jag tackar för interpellationsdebatten. Jag är övertygad
              om att Alf Eriksson och jag tycker att den här frågan är viktig
              och att vi ska göra det bästa möjliga för att alla typer av djur
              ska ha det bra.
            </seg>
          </u>
          <u>
            <seg>
              Det vi gör i regeringen är påtagliga saker som bör leda till
              förbättringar. Vi satsar på förebyggande åtgärder. För att nämna
              några exempel: Riksdagen har nyligen antagit en av regeringen
              framlagd proposition om veterinära frågor. Vi har infört ett register
              över landets djurhållare. Vi har infört ett register över de människor
              som är förbjudna att ha djur över huvud taget eller att ha vissa
              typer av djur.
            </seg>
          </u>
          <u>
            <seg>
              Dessutom har vi nu fastslagit en organisation för den direkta
              kontrollen som innebär att människor jobbar tillsammans, som innebär
              att människor får möjlighet att fortbilda sig, som innebär att
              människor får möjlighet att specialisera sig på vissa djurslag,
              detta i en organisation som redan har ansvaret för till exempel
              förprövning av byggnader för lantbrukets djur. Jag är alldeles
              övertygad om att detta kommer att bli bra när organisationen har
              satt sig.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2009/10:172 om kunskap om vissa cancerrisker
          </note>
          <note type="speaker">
            Anf. 15 Socialminister GÖRAN HÄGGLUND (kd):
          </note>
          <u>
            <seg>
              Herr talman! Jan Lindholm har frågat mig på vilket sätt jag kommer
              att se till att kunskapen om cancerrisker på grund av skadlig
              inomhusluft klarläggs.
            </seg>
          </u>
          <u>
            <seg>
              Cancer är en av våra stora folksjukdomar. Kunskapen om vad som
              orsakar den är otillräcklig i många avseenden. Regeringen har
              därför kraftigt ökat anslagen för cancerforskning.
            </seg>
          </u>
          <u>
            <seg>
              Regeringen tillsatte också Utredningen om en nationell cancerstrategi
              för framtiden (S 2007:10) med uppdraget att utreda vad som kan
              göras för att så långt som möjligt förhindra att människor insjuknar
              och dör i cancer samt för att förbättra kvaliteten i omhändertagandet
              av patienter med cancersjukdom.
            </seg>
          </u>
          <u>
            <seg>
              Utredningen överlämnade i februari 2009 sitt betänkande En nationell
              cancerstrategi för framtiden (SOU 2009:11) till Socialdepartementet.
              Enligt betänkandet kommer antalet patienter med cancersjukdom
              att fördubblas fram till år 2030. I betänkandet föreslås en strategi
              för den framtida cancervården i Sverige med en rad olika förslag
              på hur landsting och regioner på ett resurseffektivt sätt kan
              möta den utmaning för vården som den stora framtida ökningen av
              antalet cancerfall innebär. En viktig del av utredningens förslag
              handlar om att förebygga att människor insjuknar i cancer. Utredningen
              föreslår att Sverige gör en satsning på starka och kreativa miljöer
              för framgångsrik kunskapsbildning och kunskapsspridning inom cancerområdet
              de kommande 1015 åren.
            </seg>
          </u>
          <note>
            Regeringen har föreslagit riksdagen i budgetpropositionen för
            2010 att totalt 227 miljoner kronor avsätts under perioden 20102012
            för att förverkliga en nationell cancerstrategi med utgångspunkt
            från utredningens förslag.
          </note>
          <u>
            <seg>
              Regeringen anser att förslaget att utveckla regionala cancercentrum
              är det strategiskt och långsiktigt viktigaste förslaget för cancervården
              i ett framtidsperspektiv, eftersom det på ett konkret sätt avser
              att stärka kunskapsbildning och kunskapsspridning i cancervården.
              Förslaget är också viktigt eftersom det syftar till att olika
              delar av cancervården ska förbättra sin samverkan för att kunna
              hantera den ökning av cancerincidens och cancerprevalens som väntas.
              Regeringen anser att dessa områden måste stärkas för att alla
              i Sverige ska kunna få en likvärdig cancervård av hög kvalitet
              oavsett bostadsort.
            </seg>
          </u>
          <u>
            <seg>
              Ett annat mycket viktigt område är att öka kunskapen om vad som
              orsakar cancer och vad vi kan göra för att i största möjliga utsträckning
              undvika att vi insjuknar i cancer. En del av den satsning som
              regeringen beslutat om kommer att avsättas för att genomföra utredningens
              förslag i dessa delar.
            </seg>
          </u>
          <u>
            <seg>
              I fråga om cancer och kunskapsutvecklingen kring denna är detta
              de satsningar som ligger inom Socialdepartementets område. Inom
              andra departement har man också berett frågor som gäller kunskapsutvecklingen
              inom cancerområdet, även inomhusluftens betydelse för denna.
            </seg>
          </u>
          <u>
            <seg>
              Vetenskapsrådet fördelade för 2008 totalt 53 miljoner kronor
              i stöd till forskning inom cancerområdet. Vetenskapsrådet ger
              bland annat stöd till epidemiologiska studier som syftar till
              att förstå varför vissa personer har högre eller lägre risk att
              utveckla cancer i förhållande till vissa miljöfaktorer. Regeringen
              har också i forskningspropositionen Ett lyft för forskning och
              innovation (prop. 2008/09:50) föreslagit satsningar på några viktiga
              strategiska områden, varav cancer är ett. Regeringen föreslog
              att anslagen för forskning och forskarutbildning till vissa universitet
              och högskolor bör öka för satsningar på strategisk forskning inom
              cancerområdet med totalt 70 miljoner kronor under åren 20102012.
              Dessa medel har nu på Vetenskapsrådets rekommendation fördelats
              till tre lärosäten, Karolinska Institutet, Lunds universitet och
              Uppsala universitet.
            </seg>
          </u>
          <u>
            <seg>
              Jag vill också nämna att miljöminister Andreas Carlgren i interpellationssvar
              under 2008 och 2009 har besvarat olika frågeställningar om bland
              annat fukt, mögel och radon i byggnader och deras hälsopåverkan
              för människor. I en av interpellationerna togs frågor upp som
              har nära anknytning till dem som ställs nu, bland annat frågan
              om att initiativ skulle tas till en särskild undersökning på personer
              som arbetat i en specifik byggnad och som antogs ha drabbats av
              cancer på grund av en ohälsosam inomhusmiljö. Miljöministern informerade
              om det omfattande arbete som pågår med att klarlägga eventuella
              samband mellan brister i inomhusmiljön som kan hänföras till planering,
              byggnader och förvaltning av byggnader och negativ påverkan på
              hälsan. Det noterades också att brister i inomhusmiljön inte enbart
              kan hänföras till brister i byggnaden. Stor betydelse för inomhusmiljön
              har också den verksamhet som bedrivs i byggnaderna liksom beteendet
              hos dem som vistas i byggnaderna. Vidare redovisades att regeringen
              i den forskningspolitiska propositionen hösten 2008 som prioriterade
              områden pekar ut forskning om hållbart samhällsbyggande och att
              en utökad satsning på inomhusmiljön är av stor vikt. Anslagen
              till Formas, som huvudansvarig för forskning om byggande, ökar
              med 150 miljoner kronor för 20092012 för att bland annat finansiera
              denna typ av forskning. Miljöministern sammanfattade med att slå
              fast att det krävs tvärvetenskapliga utrednings- och forskningsinsatser
              som omfattar en rad discipliner som bygg- och installationsteknik,
              medicin, beteendevetenskap och ekonomi för att klarlägga eventuella
              samband mellan brister i inomhusluften och hur detta kan påverka
              hälsan.
            </seg>
          </u>
          <u>
            <seg>
              Med hänvisning till min redovisning i detta interpellationssvar
              är svaret på Jan Lindholms fråga att vi i regeringen kommer att
              fortsätta att bevaka utvecklingen inom detta område.
            </seg>
          </u>
          <note type="speaker">
            Anf. 16 JAN LINDHOLM (mp):
          </note>
          <u>
            <seg>
              Herr talman! Först vill jag verkligen tacka socialministern för
              ett grundligt och mycket innehållsrikt svar. Jag är övertygad
              om att det finns en väldigt bred uppslutning i vårt samhälle kring
              åsikten att det är mycket angeläget att söka efter cancerns gåta,
              som man brukar uttrycka det. Att cancervården också ska ha hög
              prioritet tror jag också att vi alla är överens om.
            </seg>
          </u>
          <u>
            <seg>
              En cancerstrategi och mer resurser till forskning och till vård
              för dem som drabbats, säger ministern. Det är inte heller någonting
              kontroversiellt, utan det tror jag att vi alla kan stå bakom.
              Jag tycker nog att man kan gratulera ministern till att framgångsrikt
              ha lyft fram de här frågorna i den kamp som jag antar att det
              måste vara inom regeringen att tillfredsställa alla de olika krav
              som finns när man ska fördela de knappa resurser som det ändå
              alltid handlar om.
            </seg>
          </u>
          <u>
            <seg>
              Min fråga är hur det står till med viljan att fokusera på sambanden
              mellan cancer och den ohälsosamma inomhusmiljön. Jag har mycket
              riktigt, som ministern påpekar, fått svar från miljöministern
              tidigare i frågor som tangerar området. Det arbete som miljöministern
              då hänvisade till har resulterat i ett par rapporter från Boverket.
              Men jag tycker inte att man hittar särskilt mycket i dem. Jag
              har letat men tror knappt man hittar ordet cancer i Betsyrapporterna.
            </seg>
          </u>
          <u>
            <seg>
              Genom att jag ställer frågan till ministern med ansvar för vård
              hade jag tänkt mig att jag på det sättet kanske skulle kunna få
              en lite annorlunda diskussion. Min direkta fråga till ministern
              är om man har för avsikt att se till att cancerrisken som specifikt
              går att hänföra till inomhusluft och inomhusmiljö ska kartläggas.
              Det betyder inte att jag på något sätt motsätter mig de paket
              som ministern redovisar. Jag tycker att det är jätteviktigt att
              vi satsar generellt och brett på området.
            </seg>
          </u>
          <u>
            <seg>
              Jag vill redogöra för varför jag frågar om just detta specifika.
              Det finns en skolbyggnad i Sverige där i genomsnitt en lärare
              per år drabbas av cancer. Av dem som arbetat i en speciell korridor
              har 40 procent nu diagnosen cancer eller har haft diagnosen cancer,
              eftersom tio av dem redan har dött.
            </seg>
          </u>
          <u>
            <seg>
              När man river väggar och golv i byggnaden hittar man en svamp
              som heter stachybotrys som man vet producerar ett toxin som är
              cancerogent. Man vet att den är farlig att inta till exempel via
              födan genom att äta. Man kan undra om lärarna har suttit på sina
              arbetsrum och ätit.
            </seg>
          </u>
          <u>
            <seg>
              De här toxinerna kan också förekomma i så oerhört små partiklar
              att de svävar nästan konstant i luften, och man andas då lätt
              in dem. Forskningen om hur farligt det är att andas in detta har
              knappt börjat ännu. Forskarna kan bara gissa att det rimligtvis
              är lika farligt att få in det den vägen som via maten.
            </seg>
          </u>
          <u>
            <seg>
              Nu visar rapporten från Betsy som miljöministern hänvisar till
              att 40 procent av våra skolor i landet har en sådan dålig fukt-
              och mögelsituation. Enbart i Stockholmsområdet finns det ett tjugotal
              skolor med sådan inomhusmiljö som nu undersöks där inspektörerna
              knappt vågar gå in och titta.
            </seg>
          </u>
          <u>
            <seg>
              Det borde ha högsta prioritet att titta på detta om det nu är
              så att 40 procent av våra skolbarn vistas i skolor där man har
              en cancerogen inomhusmiljö. Jag vet inte hur det är, men ministerns
              egna barn kanske dagligen vistas i sådana miljöer. Det är heller
              inte ett unikt problem för skolmiljöer, utan det finns på många
              arbetsplatser. Vårt polisväsen har till exempel ett stort antal
              polishus där man har mycket höga halter av toxinerna i luften,
              och poliserna har på vissa ställen gått på knäna på grund av det.
            </seg>
          </u>
          <note type="speaker">
            Anf. 17 Socialminister GÖRAN HÄGGLUND (kd):
          </note>
          <u>
            <seg>
              Herr talman! Jag vill inleda med att säga att jag är väldigt
              glad att Jan Lindholm tar upp frågan eftersom den har en stor
              betydelse. Allt vi kan göra för att öka kunskapen om hur cancer
              uppkommer och vad som leder till det och allt vi kan göra för
              att förebygga utifrån det kunskapsläge som ligger för handen är
              av utomordentligt stor betydelse. Det gäller i första hand rent
              mänskligt, men det finns naturligtvis också en ekonomisk aspekt
              på det.
            </seg>
          </u>
          <u>
            <seg>
              På medicinens område handlar den cancerstrategi som är på väg
              att förverkligas om att ägna sig åt att förebygga och i nästa
              skede åstadkomma tidig upptäckt. Vi vet att tidig upptäckt gör
              att ingreppen blir betydligt mindre än annars. Det handlar om
              att nå nya effektiva behandlingar, nya läkemedel och ytterst när
              inget har gått patientens väg att förstärka palliativ vård. Här
              finns en lång kedja av saker som behöver göras. Men det absolut
              viktigaste, som också understryks, är att förebygga. När sjukdomen
              inte uppkommer behöver man inte de andra stegen.
            </seg>
          </u>
          <u>
            <seg>
              Det är otroligt komplext. Kunskapsläget är avgörande för att
              veta vad man bör göra i form av preventiva insatser. Därför är
              den forskningen av väldigt stor betydelse. Regeringen har, som
              jag redogjorde för, på flera olika områden satsat ytterligare
              resurser för att öka vårt kunnande på området. Vi tror att det
              är av stor betydelse.
            </seg>
          </u>
          <u>
            <seg>
              En ytterligare aspekt på detta är förstås politikens roll i samarbetet
              kontra forskarsamhället. Hur långt ska politiken gå i att peka
              ut de problem som vi vill ha lösta och vad är forskarsamhällets
              ansvar att själv avgöra vad det ska vara utifrån möjligheterna
              till kunskapsgenombrott och möjligheterna att öka vårt kunnande
              på olika områden?
            </seg>
          </u>
          <u>
            <seg>
              Regeringen har varit utomordentligt tydlig i forskningspropositionen
              och sagt att medicinområdet hör till de områden som vi vill se
              prioriterade. Utöver detta finns, som jag resonerade om tidigare,
              anslagen till Formas som jobbar med byggnader och sådant som rör
              det som vi just resonerar om.
            </seg>
          </u>
          <u>
            <seg>
              Här finns både allmänna satsningar och specifika satsningar på
              området. Jag är förstås väldigt angelägen om att vi genom nya
              forskningsinsatser vinner ytterligare kunskaper som kan ligga
              till grund för ett effektivt förebyggande arbete och att vi inte
              upprepar de misstag som har begåtts i historien.
            </seg>
          </u>
          <u>
            <seg>
              Fortfarande förekommer det, som Jan Lindholm understryker, att
              byggnader en kort tid efter det att de har invigts måste renoveras
              för att man använt felaktiga tekniker eller material som gör att
              de inte blir möjliga för människor att vistas i. Det är extremt
              viktigt att vi gör rätt från början.
            </seg>
          </u>
          <note type="speaker">
            Anf. 18 JAN LINDHOLM (mp):
          </note>
          <u>
            <seg>
              Herr talman! Jag tycker att det är jätteintressant att ministern
              tar upp kunskapsläget. Hur mycket måste vi forska fram själva
              i Sverige? Borde vi inte kunna titta i omvärlden? Det här finns
              på många områden.
            </seg>
          </u>
          <u>
            <seg>
              Jag vet att det finns behandlingar som anses vara evidensbaserade
              i Tyskland men som man inte får bedriva i Sverige. Likadant finns
              vid en jämförelse mellan Finland och Sverige, och Sverige och
              USA, på en del områden behandlingar som är helt okej att bedriva
              där.
            </seg>
          </u>
          <u>
            <seg>
              Jag roade mig med att titta på den myndighet som kanske motsvarar
              Socialstyrelsen, fastän de har lite olika strukturer. I USA har
              man någonting som kallas för United States Environmental Protection
              Agency som arbetar med det som är någon sorts mellanting mellan
              sociala hänsyn och miljöhänsyn.
            </seg>
          </u>
          <u>
            <seg>
              På dess hemsida presenterar man den kunskap som anses vara evidensbaserad
              i USA. Där säger man att detta med att andas in toxiner från stachybotrys
              är mycket väl känt. Man räknar upp ett antal olika diagnoser där
              cancer är en, och man specificerar även levercancer som ett problem.
            </seg>
          </u>
          <u>
            <seg>
              Jag tycker att det är lite jobbigt som politiker ibland. Jag
              slåss ofta mot myndigheter där man hävdar någon sorts svensk egen
              patent på kunskap när det finns i resten av världen.
            </seg>
          </u>
          <u>
            <seg>
              Man har på amerikanska federala hemsidor presenterar material
              för den amerikanska medborgaren där han kan gå in och titta vad
              han ska vara försiktig med, vilka risker som finns och vilken
              kunskap som finns. Varför har vi inte det hos våra statliga myndigheter?
            </seg>
          </u>
          <u>
            <seg>
              Jag tycker att försiktighetsprincipen och att förebygga är jätteviktigt.
              Jag brukar ibland säga att Miljöpartiet är det enda seriösa skattesänkarpartiet.
              Vi är de enda som riktigt på allvar pratar om att förebygga.
            </seg>
          </u>
          <u>
            <seg>
              Om man ska sänka skatten måste man först se till att den kostnad
              som dessa skattepengar ska användas till sjunker. Det kan man
              i det här fallet göra genom att förebygga och se till att vi inte
              vistas i de lokalerna. Annars bygger man när man sänker skatten
              egentligen bara upp en skuld någonstans.
            </seg>
          </u>
          <u>
            <seg>
              Det kan vara i pengar om man lånar till verksamheten. Men det
              kan också vara ett berg i form av ett växande vårdbehov, ett vårdunderskott
              eller andra typer av underhållsunderskott i samhället som är baksidan
              av skattesänkningen. Om man menar allvar med detta måste man gå
              till roten och försöka förebygga.
            </seg>
          </u>
          <u>
            <seg>
              Det finns nu en strid i det svenska vetenskapssamhället. Det
              vet jag. Jag tycker som politiker att man måste se sig om i världen
              och se vad man säger utanför Sverige och kunna använda det som
              underlag. Man måste våga vara lite tuff som politiker, sticka
              ut hakan och säga: Här ska banne mig försiktighetsprincipen räcka.
              Att man inte blir enig i det svenska vetenskapssamhället ska inte
              vara ett hinder för politiska beslut.
            </seg>
          </u>
          <u>
            <seg>
              Skadesanerare från olika företag gör undersökningar. Jag ska
              inte nämna några vid namn, men det finns ett flertal olika företag
              som gör undersökningar av våra byggnader speciellt i samband med
              att de byter ägare. Det tråkiga i sammanhanget är att hyresfastigheter
              inte så ofta byter ägare, och därför är kunskaperna rätt dåliga
              där. Man kan ändå dra slutsatsen att i vissa bestånd förutom skolor
              med en siffra på 40 procent är det inte ovanligt att hamna mellan
              20 och 30 procent. I vissa områden har kanske 8 procent av husen
              den typen att brister som gör att fukthalterna är så höga att
              det blir denna påväxt av mögel som leder till dessa problem.
            </seg>
          </u>
          <u>
            <seg>
              Jag är glad för redovisningen av att ambitionen finns hos regeringen,
              men jag skulle vilja se en tydligare riktning mot problemen med
              inomhusluft, att våga styra åt mer kunskap där och kanske ta hänsyn
              till kunskap från resten av världen.
            </seg>
          </u>
          <note type="speaker">
            Anf. 19 Socialminister GÖRAN HÄGGLUND (kd):
          </note>
          <u>
            <seg>
              Herr talman! Jag ger naturligtvis Jan Lindholm rätt i att kunskap
              inte kan ses som en nationell egendom utan är någonting som, i
              den mån forskning sker på ett fritt sätt, är öppen för alla. Vi
              ska vara vakna på att ta i anspråk landvinningar som har gjorts
              också i andra länder som har en kvalificerad forskning. Det är
              av enormt stor betydelse.
            </seg>
          </u>
          <u>
            <seg>
              Sverige är ett land som satsar mycket på forskning, men vi kommer
              inte att kunna lösa alla problem på egen hand. Här fordras samverkan
              över nationsgränser. Mycket av detta sker i forskarvärlden, men
              det går säkert att åstadkomma mycket mer. När man kan samarbeta
              och lägga pusselbit till pusselbit blir mönstren i regel mycket
              tydligare än om var och en sitter och filar på sin egen kammare.
            </seg>
          </u>
          <u>
            <seg>
              Försiktighetsprincipen är en klok och bra princip, men den kan
              naturligtvis också användas till nästan vad som helst. Nästan
              vad vi än gör är det alltid någon som ifrågasätter detta och kan
              hävda att försiktighetsprincipen skulle leda fram till slutsatsen
              att något inte kan göras. Till sist kan man inte göra någonting.
              Den måste användas med omdöme, och det tvivlar jag inte på att
              Jan Lindholm gör. Den är ett betydelsefullt instrument i sammanhangen,
              men den måste prövas med noggrannhet i varje enskilt fall.
            </seg>
          </u>
          <u>
            <seg>
              Om jag talar om det som rör mitt eget fögderi som minister litar
              jag på att de som ger anslag till olika forskningsområden gör
              detta på ett sådant sätt att just de problemområden som är av
              störst betydelse och där det finns möjlighet till framgång bearbetas.
              Trots vad Jan Lindholm säger tror jag att det blir lite olyckligt
              om jag vid mitt skrivbord specifikt talar om vilka områden som
              det ska ske forskning om. Jag måste nog ha förtroende för dem.
              Det känns förfärligt att säga det, men det finns människor som
              är mer kunniga än jag! Då kanske jag ska lita på just deras kunskap.
            </seg>
          </u>
          <u>
            <seg>
              Jan Lindholm har genom att väcka den här interpellationen ytterligare
              fört fokus till området. Jag lovar att på det område jag ansvarar
              direkt för och på de områden där jag kan påverka i kontakter med
              mina kolleger i regeringen och i andra sammanhang arbeta för att
              vi ska kunna lägga resurser på att förebygga att människor ska
              drabbas av den förfärliga gruppen av sjukdomar.
            </seg>
          </u>
          <note type="speaker">
            Anf. 20 JAN LINDHOLM (mp):
          </note>
          <u>
            <seg>
              Herr talman! Jag ska inte förlänga debatten eftersom jag är nöjd
              med svaret.
            </seg>
          </u>
          <u>
            <seg>
              Låt mig som avslutning ge en kort rekommendation. Om det finns
              tid över, gå in och titta på Epas hemsida och läs deras text om
              inomhusmiljö och cancerrisker. Jag tror att det är bra om ministern
              i olika sammanhang kan, när det passar, ta upp den tråden och
              prata med forskare om den. Jag menar inte att ministrarna ska
              sitta vid sina skrivbord och bestämma vad det ska forskas om,
              men jag tror att det spelar stor roll vad ledande politiker pratar
              om när prioriteringar sker i samhället.
            </seg>
          </u>
          <u>
            <seg>
              Ministern kan naturligtvis gå in på mp.se/janlindholm och klicka
              på Inomhusmiljö och titta på presentationerna från seminariet
              den 11 november, som jag vet att ministern inte kunde komma till.
              Där var bland annat en amerikansk forskare som har jobbat med
              bakgrunden till den speciella lagstiftning som finns för just
              spädbarn. Små barn med sköra lungor är oerhört sårbara när det
              gäller dålig inomhusmiljö. Dessa toxiner är dessutom vävnadsnedbrytande.
              Klena lungor gör att sjukdomar lätt gör entré genom trasiga lungblåsor.
              Titta på det!
            </seg>
          </u>
          <note type="speaker">
            Anf. 21 Socialminister GÖRAN HÄGGLUND (kd):
          </note>
          <u>
            <seg>
              Herr talman! Tack, Jan Lindholm, för tipsen! Jag lovar att åtminstone
              titta på någon av sajterna som rekommenderas för att kunna fortsätta
              ett viktigt arbete som också Jan Lindholm har bidragit till med
              den här interpellationen.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2009/10:177 om arbetet med klimatflyktingproblematiken
          </note>
          <note type="speaker">
            Anf. 22 Statsrådet GUNILLA CARLSSON (m):
          </note>
          <u>
            <seg>
              Herr talman! Jan Lindholm har frågat utrikesministern hur han
              avser att agera med anledning av att initiativet om en revidering
              av folkrätten på grund av beskriven problematik nu tagits av företrädare
              för fattiga länder i syd. Interpellationen har överlämnats till
              mig för besvarande.
            </seg>
          </u>
          <u>
            <seg>
              I interpellationen tar Jan Lindholm upp ett flertal frågeställningar
              vilka sammantaget visar på komplexiteten i frågan om människor
              som lämnar sina hem på grund av klimatförändringar.
            </seg>
          </u>
          <u>
            <seg>
              Låt mig börja med att säga att jag delar Jan Lindholms oro för
              klimatförändringens effekter för människor som lever i fattigdom.
              Klimatförändringen utgör en utmaning för hela världssamfundet,
              och konsekvenserna av klimatförändringen riskerar att bli störst
              för utvecklingsländerna. De behöver vår solidaritet och vårt stöd
              för att både minska och hantera effekterna av klimatförändringen.
            </seg>
          </u>
          <u>
            <seg>
              Jag anser dock inte att en revidering av folkrätten skulle innebära
              en lösning på det problem Jan Lindholm tar upp. Sveriges regering
              delar UNHCR:s bedömning att vi måste undvika en omförhandling
              av 1951 års flyktingkonvention och dess tilläggsprotokoll för
              att även omfatta personer som lämnar sitt land på grund av klimatskäl.
              En sådan process skulle kunna innebära en påtaglig risk för urholkning
              av det redan existerande regelverket för skydd åt flyktingar.
            </seg>
          </u>
          <u>
            <seg>
              Däremot kan det finnas anledning att i en internationell kontext
              föra en fördjupad diskussion om klimatförändringen som en faktor
              som påverkar migration. Man bör då skilja på människor som migrerar
              under planerade former för att minska sin utsatthet för pågående
              eller framtida försämringar av klimatet och människor som tvingas
              på flykt på grund av akuta väderkatastrofer.
            </seg>
          </u>
          <u>
            <seg>
              Väderkatastrofer leder inte sällan till att människor tvingas
              fly. Det handlar dock i stor utsträckning om en temporär bosättning
              inom det egna landet. Målet för dessa drabbade är ofta att kunna
              återvända hem och återbygga sina liv.
            </seg>
          </u>
          <u>
            <seg>
              Migration förorsakad av klimatförändringar på medellång och lång
              sikt kan däremot vara del i en anpassning till förändrade livsvillkor.
              Anpassning är ett centralt område av det internationella klimatarbetet.
              På nationell nivå kan det handla om att stärka arbetet med att
              förutse vad som kommer att hända, förebygga det som går att åtgärda
              och förbereda sig på att flytta från sådant som inte går att förhindra.
              På lokal nivå handlar anpassning bland annat om att ge samhällen
              och individer tillräckligt med kunskap och verktyg för att i god
              tid kunna fatta välgrundade beslut om hur de bäst hanterar klimatförändringens
              effekter i sin närmiljö. Migration inom eller utanför det egna
              landet kan i detta sammanhang utgöra ett medvetet val, om än ej
              alltid ett önskat sådant.
            </seg>
          </u>
          <u>
            <seg>
              En av slutsatserna i den rapport som Klimatkommissionen, för
              vilken jag var ordförande, presenterade var att klimatförändringarna
              under kommande decennier snarare kommer att förstärka nuvarande
              migrationsmönster än skapa nya. Det är en viktigt slutsats när
              vi tänker i termer av hur och var biståndet kan bidra till att
              minska effekterna av klimatförändringar.
            </seg>
          </u>
          <u>
            <seg>
              Nationer har det primära ansvaret för sina medborgare. Många
              utvecklingsländer behöver dock internationellt stöd för att kunna
              leva upp till detta ansvar. Internationellt bistånd kan bidra
              till att stärka kapaciteten att hantera klimatutmaningen hos såväl
              människor som myndigheter i ett land. Under FN:s ledning görs
              ansträngningar kring klimatanpassning och katastrofförebyggande
              som syftar till att öka fattiga länders motståndskraft och förmåga
              att hantera ökade klimatrisker.
            </seg>
          </u>
          <note type="speaker">
            Anf. 23 JAN LINDHOLM (mp):
          </note>
          <u>
            <seg>
              Herr talman! Först vill jag tacka för svaret, som jag i och för
              sig tycker är lite väl försiktigt. Det ska naturligtvis inte falla
              någon sorts kritik på statsrådet för att utrikesministern inte
              kunde svara på interpellationen. Jag ställde den till utrikesministern
              eftersom han brukar delta i Nordiska rådets sessioner, och jag
              kan tänka mig att svaret kanske hade blivit något annorlunda om
              det hade kommit från honom.
            </seg>
          </u>
          <u>
            <seg>
              Jag noterar att statsrådet delar min oro för klimatförändringarnas
              effekter för människor som lever i fattigdom. Jag noterar även
              att statsrådet anser att konsekvenserna av klimatförändringarna
              riskerar att bli störst i utvecklingsländerna. Jag hoppas dock
              att statsrådet även delar min oro för människor som inte anser
              sig som fattiga men som bor i låglänta deltaområden och riskerar
              att översvämmas och även min oro för alla dem som inte bor i utvecklingsländer
              men som ändå redan drabbas av klimatförändringarna.
            </seg>
          </u>
          <u>
            <seg>
              Det är till exempel alla de som har fått sina hem nedbrända i
              Grekland, i Australien och i Kalifornien på grund av extrem torka.
              Det är en effekt av klimatet. Det var alla de äldre människor
              i södra Frankrike som dog en sommar för tre år sedan när man hade
              extrem hetta på grund av klimatförändringarna. Det gäller flera
              av de människor som redan lämnat sina låglänta söderhavsöar. De
              var välutbildade och levde inte alls i fattigdom på sina öar.
            </seg>
          </u>
          <u>
            <seg>
              Jag vill med detta nyansera den bild som ministern ger av att
              det bara skulle vara fattiga utvecklingsländer som drabbas av
              klimatförändringarna.
            </seg>
          </u>
          <u>
            <seg>
              Vi som lever i moderna, så kallade utvecklade samhällen är väldigt
              beroende av komplicerade strukturer som mycket väl kan slås ut
              och drabba oss hårt. Vi vet att kraftigt regn kan få sjöar att
              svämma över även i vårt land, och flödet i våra vattendrag kan
              bli så kraftiga att både järnvägar och vägar spolas bort. Kraftledningsstolpar
              kan rivas ned, elledningar slitas sönder och fjärrvärmenät förstöras.
              Viktig infrastruktur kan rasa samman, och vi är väldigt sårbara.
              När våra kustvatten har blivit två grader varmare klarar vi inte
              längre av att kyla reaktorhärdarna, och då måste vi stänga våra
              kärnkraftverk.
            </seg>
          </u>
          <u>
            <seg>
              Jag tror inte att jag i min interpellation har ställt krav på
              omförhandling av flyktingkonventionen, eftersom jag är medveten
              om att biståndsorganisationer, FN och alla som arbetar med det
              ser just den risk som ministern pekar på. Jag inser att det var
              en dålig formulering från min sida.
            </seg>
          </u>
          <u>
            <seg>
              Jag frågar alltså med anledning av att jag uppmärksammade det
              initiativ som togs av företrädare från Afrika under Köpenhamnskonferensen
              om klimatfrågor och med anledning av det initiativ som har tagits
              av Nordiska rådet om behovet av att tidigt vara ute globalt och
              försöka hitta förhandlingslösningar, försöka hitta regelverk av
              något slag, där man i förväg bestämmer hur världssamfundet ska
              agera för att hantera de problem som vi vet kommer.
            </seg>
          </u>
          <u>
            <seg>
              Jag skulle egentligen vilja veta hur regeringen ser på den rekommendation
              som Nordiska rådet tog på sin session år 2007. Där rekommenderade
              vi att de nordiska länderna ska ta ett gemensamt initiativ inom
              EU för att lyfta upp frågan till FN på lämpligt sätt och starta
              ett globalt rundabordssamtal med världens ledare kring hur vi
              hanterar dessa frågor. Det tar ju många år att hitta strukturer
              för det.
            </seg>
          </u>
          <note type="speaker">
            Anf. 24 Statsrådet GUNILLA CARLSSON (m):
          </note>
          <u>
            <seg>
              Herr talman! Tack, Jan Lindholm, för en väldigt viktig interpellation
              kring en frågeställning som vi ur alla aspekter verkligen behöver
              diskutera mer. Det är effekterna av klimatförändringarna och vad
              de innebär inte bara för vår solidaritet utan också för hur migrationsströmmarna
              kommer att förstärkas. Det är vår analys.
            </seg>
          </u>
          <u>
            <seg>
              Att utrikesministern valde att låta mig svara, efter noggrant
              samberedande och annat, var just för att diskutera bland annat
              vilka det är som främst förtjänar vår omedelbara uppmärksamhet.
              Många gånger är det de fattigaste människorna i de fattigaste
              länderna som är mest utsatta och som inte på egen hand har resurser
              eller förmåga att anpassa sig till de klimatförändringar som är
              här redan nu. Det var därför vi tog fasta på detta i svaret.
            </seg>
          </u>
          <u>
            <seg>
              Jag är glad att Jan Lindholm delar uppfattningen att vi inte
              ska omförhandla flyktingkonventionen, för den behövs för att ge
              stöd åt de utsatta som hotas med grova kränkningar av de mänskliga
              rättigheterna.
            </seg>
          </u>
          <u>
            <seg>
              Hur ska vi då hantera detta? Ja, det handlar naturligtvis om
              samhällets sårbarhet på alla nivåer. Redan i Sverige pågår anpassning
              till klimatförändringar genom att vi gör riskanalyser, genom att
              vi funderar och genom att vi skapar egen beredskap individer,
              försäkringsbolag men naturligtvis också kommuner och myndigheter.
            </seg>
          </u>
          <u>
            <seg>
              Vi har förmåga i vårt eget land, tror vi i alla fall, att hantera
              det mesta av detta på egen hand. Men vi diskuterar naturligtvis
              i forum som till exempel Nordiska rådet, eftersom vi räknar med
              solidaritet och gemensamma ansträngningar. Den viktigaste ansträngningen
              är naturligtvis att få ett klimatavtal på plats som gör att utsläppen
              minskar. Men vi kommer även utifrån ett EU-perspektiv, inte minst
              efter Stockholmsprogrammet, att behöva diskutera vidare hur migrationsströmmar
              sker på grund av klimatförändringarna som EU kommer att vara tvungen
              att både hantera som ett migrationsproblem och titta på förebyggande.
            </seg>
          </u>
          <u>
            <seg>
              Det är därför, herr talman, som jag i svaret uppehåller mig vid
              just biståndets förmåga att skapa starkare stater som kan fullfölja
              ansvaret gentemot sina medborgare men också för att vi ska kunna
              använda biståndet för att bygga smartare och skapa mänsklig kapacitet
              att ha förmågan att anpassa sig till ett förändrat klimat. Migration
              är en välkänd och redan i dag använd anpassning, som Jan Lindholm
              påminde oss om, i till exempel utvecklade länder.
            </seg>
          </u>
          <u>
            <seg>
              Varför jag väljer att fokusera på de fattigaste av de fattiga
              är just att det är ett viktigt internationellt svar som måste
              ges. Där tror jag, som sagt var, att anpassningsåtgärder i dessa
              drabbade länder och regioner är det bästa och mest effektiva,
              och det måste vi göra nu. Därför är jag glad att vi har finansiering
              för detta i Sverige och även tänkande, kapacitet och engagemang,
              som Jan Lindholm visar.
            </seg>
          </u>
          <note type="speaker">
            Anf. 25 JAN LINDHOLM (mp):
          </note>
          <u>
            <seg>
              Herr talman! Jag är väldigt tacksam för det arbete som bedrivs
              i det korta perspektivet med att se till att bygga upp internationella
              resurser för att klara katastrofer av olika slag, vare sig de
              direkt kan hänföras till klimatförändringar eller har andra orsaker.
              Det gäller till exempel katastrofen på Haiti, där man kan fråga
              sig varför världssamfundet inte har skapat ett antal katastrofsjukhus
              som kan flygas in. Man upplever direkt att vi inte har tagit vårt
              ansvar när vi inte har förberett och planerat för att kunna rycka
              in med de resurser som behövs. Nästan varje gång är det lite ad
              hoc, och de som råkar vara på plats först får ett huvudansvar.
            </seg>
          </u>
          <u>
            <seg>
              Jag förstår ministerns vinkling på svaret, och då får jag väl
              bolla tillbaka frågan och be att få återkomma vid något senare
              tillfälle. Jag kanske har uttryckt mig dåligt i min interpellation,
              men jag är orolig för det längre perspektivet. Vi vet att det
              vi redan har åstadkommit i form av utsläpp av klimatgaser innebär
              att vi får en klimatförändring. Även om vi skulle kunna stänga
              av strömbrytaren så att ingenting händer och det inte blir ett
              enda utsläpp till har vi en process under åtminstone 3040 år framåt
              när problemen kommer att förvärras. Vi kan ganska säkert se var
              det hamnar. Alla de mätresultat som forskningen tar fram visar
              att vi följer ungefär worst case, enligt IPCC:s olika beräkningar.
            </seg>
          </u>
          <u>
            <seg>
              I konsekvens med det kommer stora grupper av människor under
              lång tid att inte kunna försörja sig där de befinner sig i dag.
              Jag vet att man helst vill flytta tillbaka, men många kommer inte
              att ha någonting att flytta tillbaka till. Ett område där det
              finns problem, som jag har läst om, är gränsen mellan Ryssland
              och Kina där kineser migrerar över till Ryssland. Det börjar bli
              lite för många för att bönderna på den glesa landsbygden där ska
              tycka att det är okej.
            </seg>
          </u>
          <u>
            <seg>
              Jag ser ett scenario framför mig, men hur långt fram i tiden
              är det väldigt svårt att bedöma. Det handlar om 10 år eller 30
              år. Någonstans i det intervallet kommer vi att se stora folkomflyttningar.
            </seg>
          </u>
          <u>
            <seg>
              Jag skulle kunna fråga: Hur ser ministern på de prognoser som
              en del organisationer, till exempel Rädda Barnen, kommer med?
              De säger att vi redan i dag har ungefär 20 miljoner flyktingar
              eller migranter som migrerar just på grund av miljökonsekvenser
              och klimatfrågor. Man gör uppskattningar att det är 200300 miljoner
              människor inom tio år. Hur ser ministern på den typen av försök
              att se framåt i tiden?
            </seg>
          </u>
          <u>
            <seg>
              Jag tror att det är viktigt att Sverige redan nu tar initiativ
              till de samtal som jag pratade om. Jag har svårt att tro att det
              kan bli bra diskussioner om de startar när det står ett tiotal
              eller kanske ett hundratal miljoner människor och knackar på dörren
              till områden där folk ändå känner sig stressade.
            </seg>
          </u>
          <u>
            <seg>
              Det gäller även de områden som inte drabbas hårt enligt de kalkyler
              eller beräkningar som vi har och enligt det forskningen säger.
              Sverige ser ut att klara sig relativt bra, men det kan vi inte
              veta. Även länder som teoretiskt sett ska drabbas mindre kan mycket
              väl ha väldigt ansträngda försörjningssystem och väldigt ansträngda
              resurser. Om man då inte i god tid har klarlagt någon sorts metod
              för att hantera problematiken tror jag att det kan bli dåliga
              resultat.
            </seg>
          </u>
          <u>
            <seg>
              Jag är egentligen väldigt rädd för att klimatförändringar i slutändan
              kan leda till krig, fast jag vill inte säga det.
            </seg>
          </u>
          <note type="speaker">
            Anf. 26 Statsrådet GUNILLA CARLSSON (m):
          </note>
          <u>
            <seg>
              Herr talman! Jag är väldigt glad åt att vi kan använda interpellationer
              till att också diskutera trender, långsiktigheten, vilket ansvar
              vi har och de dilemman som finns. Jag tror att vi nästan automatiskt
              kommer att ställas inför det här, och det kommer att prövas.
            </seg>
          </u>
          <u>
            <seg>
              Det finns mycket som talar för att till exempel länder som Maldiverna
              eller Tuvalu inte längre kan fortsätta att existera på befintlig
              plats, ha den geografiska belägenhet som de har.
            </seg>
          </u>
          <u>
            <seg>
              Hur ser det ut om man flyttar en nations befolkning till ett
              annat lands territorium? Hur löser man detta statsrättsligt? Jan
              Lindholm är naturligtvis inne på väldigt intressanta frågeställningar.
              De kan inte lösas av människor själva. Det är inte något som enbart
              en stat kan ta ansvar för, utan vi kommer i det internationella
              samfundet att behöva konfronteras med grundläggande statssuveränitetsresonemang,
              för att bara ta ett exempel.
            </seg>
          </u>
          <u>
            <seg>
              Jag har just träffat företrädare för bland annat Maldiverna.
              Bangladesh är ett annat land där man nu väldigt väl, skulle jag
              vilja säga, har anpassningsplaner. Man ser över sårbarheten. Man
              vet att det är väldigt många fattiga människor som kommer att
              drabbas värst, som inte har egen kapacitet utan behöver stöd.
              Man kommer att behöva flytta folk från vatten- och deltaområden
              längre upp och längre bort.
            </seg>
          </u>
          <u>
            <seg>
              Det handlar inte om en stad, utan det handlar om miljontals människor
              som ska hitta nya bosättningsplatser inom landet. Här tar den
              regeringen det ansvaret, men det krävs också lite hjälp, eftersom
              klimatförändringarna är globala. Det handlar om att man får hjälp
              och assistans, teknik och kunnande men också ekonomiska resurser
              för att detta ska vara möjligt.
            </seg>
          </u>
          <u>
            <seg>
              Sedan finns det som Jan Lindholm påpekar risker med all typ av
              migration. Först och främst skapar det kanske förbättringar. Vi
              ska vara glada över att vi står för en human flyktingpolitik men
              också över att vi själva har haft nytta av att Sverige en gång
              kunde vara ett utvandrarland och att vi sedan har varit ett bra
              invandrarland. Det var också en del i en anpassning mot fattigdom.
              En del starka människor hade förmåga att ta sig vidare, men många
              fattiga blev ändå kvar.
            </seg>
          </u>
          <u>
            <seg>
              Den här typen av migrationshistoria tror jag är väldigt viktig
              att ha för att se hur det påverkar om människor i vissa regioner
              flyttar från en del och kanske kommer någonstans där det inte
              finns så god mottagarkapacitet, där det finns sköra system, där
              olika etniciteter ställs mot varandra och där det finns en grogrund
              för olika konflikter. Det kan vara konflikt om begränsade resurser.
              Det kan vara konflikt kring kultur, tradition och styrelseskick
              som naturligtvis kan leda till ökade konflikter och krig. Vi ska
              inte underskatta detta. Det är också någonting som diskuteras,
              eftersom vi ser det här som ett av grundproblemen med klimatförändringarnas
              effekter.
            </seg>
          </u>
          <u>
            <seg>
              Det är därför som jag är övertygad om att vi måste jobba mer
              med anpassningsåtgärder i tid. Det handlar om att stärka människors
              egen förmåga. Det handlar om att ha kunskap och vetskap om vad
              som händer och sker. Det handlar om att de ska känna sig delaktiga
              i beslutsprocesser, ha kapacitet och organisera sig gemensamt
              lokalt, inte bara för att kunna möta annalkande väderfenomen eller
              långsiktigt fundera på hur man hittar nya grödor eller vad det
              kan vara utan också för att utkräva ansvar av landets regering
              när det gäller hur man anpassar sig lokalt. Det handlar också
              om att vi har ett internationellt regelverk.
            </seg>
          </u>
          <u>
            <seg>
              Det var därför som misslyckandet i Köpenhamn var så ledsamt.
              Det handlade inte bara om hur vi ska minska koldioxidutsläppen,
              utan det handlade också om hur vi ska kunna få en världsordning
              där vi hjälps åt för att just anpassa oss till klimatförändringarna,
              som alldeles oavsett vad vi pratar om kommer att vara än mer påtagliga
              i framtiden. De är här redan nu.
            </seg>
          </u>
          <note type="speaker">
            Anf. 27 JAN LINDHOLM (mp):
          </note>
          <u>
            <seg>
              Herr talman! Jag har gjort samma erfarenhet som ministern har
              gjort i Bangladesh när det gäller hur ett land jobbar med att
              förbereda sig. I mitt fall gäller det Egypten, där man på nationell
              nivå har väldigt stora planer för hur man ska kunna rädda stora
              delar av Nildeltat, medan man ute i verkligheten, så att säga,
              i Nildeltat konstaterar att de gamla åkerjordarna redan är så
              försaltade att det i praktiken är omöjligt att rädda och behålla
              någon livsmedelsproduktion där. Där kommer ett av de största livsmedelsproducerande
              områdena i Afrika att vara förlorat.
            </seg>
          </u>
          <u>
            <seg>
              Jag måste säga, herr talman, att jag är ganska nöjd med att jag
              får en positiv respons från ministern när det gäller det här lite
              långsiktiga resonemanget som jag försöker föra in. Jag hoppas
              att ministern tar med sig det tillbaka till regeringen.
            </seg>
          </u>
          <u>
            <seg>
              Jag kan väl också säga att jag gärna skulle se att ministern
              tog upp frågan om Nordiska rådets rekommendation från sessionen
              2007 om att de nordiska länderna gemensamt ska agera på internationell
              nivå. I rekommendationen nämns EU som en lämplig nivå. Nu är ju
              inte Norge ett EU-land men man har skrivit under den här. Men
              det kanske inte är något hinder.
            </seg>
          </u>
          <u>
            <seg>
              Jag tror att vi är ganska överens om att det är bra att vara
              förutseende och att starta den här typen av diskussioner. Jag
              har gjort rätt många försök att hitta de arenor inom FN-systemet
              där den här diskussionen redan förs. Jag vet att det pågår lite
              sporadiskt.
            </seg>
          </u>
          <u>
            <seg>
              Jag var inte i Köpenhamn; jag kunde inte komma dit. Men jag blev
              orolig när jag såg det här initiativet från en som sade sig företräda
              Afrika, för jag är lite rädd att vi får en felaktig diskussion
              om det inte är de rika som erbjuder möjligheten.
            </seg>
          </u>
          <note type="speaker">
            Anf. 28 Statsrådet GUNILLA CARLSSON (m):
          </note>
          <u>
            <seg>
              Herr talman! Tack igen, Jan Lindholm, för att vi kunde ha det
              här utbytet! Det är sådant som engagerar. Vi får också en möjlighet
              att berätta att regeringen arbetar aktivt med den här frågan.
            </seg>
          </u>
          <u>
            <seg>
              Jag var i måndags i Genève och träffade den internationella migrationsorganisationen
              IOM:s chef, Bill Swing. Han var precis på väg till just Haiti.
              Men där förs samtal också på den här mer intellektuella nivån
              kring vad det är för utmaningar vi ser för att kunna skapa beredskap
              och sedan föra in det i det politiska systemet.
            </seg>
          </u>
          <u>
            <seg>
              Vi diskuterade väldigt mycket inom FN:s organisation UNHCR. Det
              här är naturligtvis också en fråga där jag tror att EU-kommissionären
              Cecilia Malmström inom ramen för sitt EU-arbete kommer att vara
              en viktig aktör. Det här handlar ju om att vi nu ska ha beredskap
              internationellt, men det handlar också om att se hur EU solidariskt
              tar sig an den här frågan. Det är ju också riskhantering inom
              vår egen union. Och det är migrationsströmmar inte nödvändigtvis
              bara mellan syd och nord utan också inom organisationer som till
              exempel EU.
            </seg>
          </u>
          <u>
            <seg>
              Vi arbetar alltså aktivt med den här frågan. Därmed har jag redan
              svarat på vad vi gjorde efter Nordiska rådets tidiga iakttagelse
              av detta. Men vi kan gärna återkomma med mer information kring
              de här brännheta frågorna om just klimatförändringar.
            </seg>
          </u>
          <u>
            <seg>
              Jag är glad, herr talman, över att vi var överens om att vi inte
              ska sätta flyktingstatus på detta, för det tycker jag är en annan
              diskussion. Men vi ska se vilka andra verktyg vi har. Till Jan
              Lindholm kommer jag också att överlämna en av de studier som vi
              gjorde inom ramen för klimatkommissionens arbete. Vi tittade just
              på klimatfrågan och utveckling, och vi gjorde särskilda studier
              just kring migration.
            </seg>
          </u>
          <u>
            <seg>
              Jag vill hävda att det inom regeringen och Regeringskansliet
              finns mycket tänkande kring detta, men det finns också aktivitet
              i olika politiska forum. Jag är väldigt glad över att detta granskas
              och diskuteras också i riksdagen.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Ajournering
          </note>
          <note>
            Kammaren beslutade kl. 13.28 på förslag av förste vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            8 § Statsministerns frågestund
          </note>
          <note type="speaker">
            Anf. 29 TREDJE VICE TALMANNEN:
          </note>
          <u>
            <seg>
              Vi övergår nu till statsministerns frågestund. Jag vill passa
              på att hälsa statsministern välkommen till kammaren.
            </seg>
          </u>
          <u>
            <seg>
              Arbetslösheten
            </seg>
          </u>
          <note type="speaker">
            Anf. 30 SVEN-ERIK ÖSTERBERG (s):
          </note>
          <u>
            <seg>
              Fru talman! I partiledardebatten i SVT:s Agenda i söndags sade
              statsministern att 100 000 jobb tillkommit under mandatperioden.
              Det visade sig sedan vara helt fel. Sysselsättningsgraden har
              kraftigt minskat. Hela jobbtillväxten under de goda åren är utraderad,
              och de arbetslösa har blivit 100 000 fler på ett år. Antalet långtidsarbetslösa
              har ökat med 140 personer per dag bara under det senaste året.
              Ungdomsarbetslösheten i Sverige är den högsta i Europa. Regeringen
              gömmer undan 50 000 långtidsarbetslösa ungdomar i en passivgaranti.
              Bara 1 av 10 ungdomar får en aktiv insats i form av utbildning
              eller praktik. Övriga är passivt arbetslösa.
            </seg>
          </u>
          <u>
            <seg>
              Även statsministern borde se det som alla andra under en lång
              period har sett. Regeringens politik här fungerar inte. Läget
              på arbetsmarknaden är betydligt allvarligare än vad regeringen
              tidigare har sagt. När nu regeringen har insett att det finns
              100 000 färre jobb än man så sent som i söndags trodde är frågan
              om det inte är rimligt att regeringen agerar. Är statsministern
              beredd att ändra sin politik?
            </seg>
          </u>
          <note type="speaker">
            Anf. 31 Statsminister FREDRIK REINFELDT (m):
          </note>
          <u>
            <seg>
              Fru talman! Låt oss konstatera att vi trodde att krisen när denna
              drabbade oss skulle leda till att vi förlorade 300 000 jobb ja,
              det var inte bara vi utan också externa bedömare trodde det. Det
              ser nu ut att stanna runt 100 000120 000. Det är allvarligt nog,
              men frågan måste ställas om inte den mycket aktiva krispolitik
              som regeringen fört har spelat roll de stora investeringar vi
              har gjort i utbildningssystem och arbetsmarknadspolitik men också
              tillskott till köpkraften i form av bland annat sänkt skatt för
              vanligt folk. Det är åtminstone så att vi ser att en inhemskt
              driven tillväxt, som ser ut att ge Sverige bättre tillväxtsiffror
              än som är fallet i andra länder inom EU, nu skapar en bra efterfrågan
              i den svenska ekonomin.
            </seg>
          </u>
          <u>
            <seg>
              Grunden nu för att föra en diskussion om vad som ger jobb i framtiden
              ligger i vad som ger jobb i framtiden. Är det bättre drivkrafter
              för företagare och för dem som vill ha jobb, eller är det höjda
              skatter på arbete och på att anställa yngre, som Socialdemokraterna
              tycker?
            </seg>
          </u>
          <note type="speaker">
            Anf. 32 SVEN-ERIK ÖSTERBERG (s):
          </note>
          <u>
            <seg>
              Fru talman! Återigen inser jag att statsministern inte vill prata
              om det bekymmersamma läget på arbetsmarknaden. I stället har han
              andra förklaringar till läget.
            </seg>
          </u>
          <u>
            <seg>
              Vad jag noterat är att regeringens prognoser har varit mycket
              instabila under den senaste tiden. För någon vecka sedan höjde
              regeringen prognosen för sysselsättningen med 100 000 personer
              för år 2010.
            </seg>
          </u>
          <u>
            <seg>
              Om nu antalet jobb i själva verket är 100 000 mindre än vad regeringen
              har trott innebär då inte det att regeringens prognos för arbetsmarknaden
              igen måste ändras? Och vad betyder det här för de offentliga finanserna,
              som ju statsministern är så tydlig om att värna? Kommer regeringen
              att revidera sin syn på de offentliga finanserna med anledning
              av detta, och är utrymmet för reformer mindre inför valåret än
              som tidigare sagts, inte minst från statsministern själv?
            </seg>
          </u>
          <note type="speaker">
            Anf. 33 Statsminister FREDRIK REINFELDT (m):
          </note>
          <u>
            <seg>
              Fru talman! Får jag för riksdagens ledamöter påpeka att justeringar
              och uppdateringar löpande görs av den här typen av bedömningar
              när det gäller sysselsättning, arbetslöshetsutveckling och påverkan
              på de offentliga finanserna. Bara för några timmar sedan fick
              jag AKU-siffror som visst visar på en sysselsättningsökning under
              2009 jämfört med 2006. Jag för gärna en diskussion om huruvida
              sysselsättningen vuxit eller inte.
            </seg>
          </u>
          <u>
            <seg>
              Sven-Erik Österberg säger att jag inte pekar på hur det ser ut.
              Men min poäng var just att säga att finanskrisen när denna slog
              till, kanske den värsta kris vi sett sedan 20- och 30-talen i
              Europa och i världen, ledde till en ökad arbetslöshet över hela
              världen i USA och i Europa, också i Sverige. Vi trodde att 300
              000 jobb skulle gå förlorade och att kanske 100 000 jobb skulle
              bli permanent utslagna. Nu ser det ut att bli mycket lägre siffror.
              Det är väl bra för Sverige och någonting som vi ska vara glada
              över. Det ger oss ju en möjlighet att göra ännu mer insatser för
              att trycka ned arbetslösheten och lägga en grund för fler jobb.
            </seg>
          </u>
          <u>
            <seg>
              Frågan till svenska folket är: Vad tror ni är den jobbpolitik
              som ger jobb framöver?
            </seg>
          </u>
          <u>
            <seg>
              Mänskliga rättigheter i svensk utrikespolitik
            </seg>
          </u>
          <note type="speaker">
            Anf. 34 ALICE ÅSTRÖM (v):
          </note>
          <u>
            <seg>
              Fru talman! På regeringens hemsida kan man läsa om mänskliga
              rättigheter i svensk utrikespolitik. Där står det: Svensk utrikespolitik
              ska främja respekten för de mänskliga rättigheterna. Omsorgen
              om försvaret av de mänskliga rättigheterna är en integrerad och
              central del av den svenska utrikespolitiken. Det präglar Sveriges
              agerande i globala och regionala forum och genomsyrar de bilaterala
              kontakterna med andra länder.
            </seg>
          </u>
          <u>
            <seg>
              Fru talman! I går kväll kunde vi i tv se ett reportage om hur
              den svenska handelsministern tillsammans med statliga Rymdbolaget
              försöker sälja sådan utrustning till Libyen som hjälper diktaturen
              att övervaka flyktingar en flyktinghantering för vilken Libyen
              blivit starkt kritiserad av FN och många MR-kommissioner.
            </seg>
          </u>
          <u>
            <seg>
              Min fråga till statsministern är: Hur kan denna affär främja
              mänskliga rättigheter, och hur är detta förenligt med Rymdbolagets
              ägardirektiv?
            </seg>
          </u>
          <note type="speaker">
            Anf. 35 Statsminister FREDRIK REINFELDT (m):
          </note>
          <u>
            <seg>
              Fru talman! Jag har för riksdagen redovisat ansträngningen inom
              EU när det gäller bland annat det som vi kallar för Stockholmsprogrammet
              samt migrationsrörelser inom Europa och framför allt över Medelhavet
              från Afrika. Det är en diskussion som från vår utgångspunkt väldigt
              mycket förs med en bättre legal grund för migration. Men det möts
              också ofta från Medelhavsländer av synpunkten att det även behövs
              en ordning när det gäller illegal migration. I det sammanhanget
              är det av intresse att få bättre dialog och utbyte med afrikanska
              stater som gränsar till Medelhavet. Det är bland annat det som
              detta handlar om.
            </seg>
          </u>
          <u>
            <seg>
              Det kan handla om havsövervakning och om att ha en bättre ordning
              för själva migrationsflödena. Det är någonting som kommissionär
              Cecilia Malmström kommande år kommer att jobba med.
            </seg>
          </u>
          <u>
            <seg>
              Det är riktigt att vi ofta tar upp detta med mänskliga rättigheter.
              Men det är också viktigt att påpeka att vi inte har någon klausul
              som säger att vi inte får handla med diktaturer. Det återspeglar
              en ambition att tro att de, trots vår kritik när det gäller demokrati
              och mänskliga rättigheter, kan påverkas i en positiv riktning.
            </seg>
          </u>
          <note type="speaker">
            Anf. 36 ALICE ÅSTRÖM (v):
          </note>
          <u>
            <seg>
              Fru talman! Svaret från statsministern, att det inte uttryckligen
              är förbjudet att handla med diktaturer, förvånar mig. Men att
              det statligt helägda Rymdbolaget och den svenska handelsministern
              till en diktatur i argument också erbjuder flygövervakning detta
              för att kunna hindra flyktingar och ta flyktingar som försöker
              fly för sitt liv bryter enligt FN mot den konvention som Sverige
              har skrivit under. Detta är ingenting som främjar de här människornas
              mänskliga rättigheter.
            </seg>
          </u>
          <u>
            <seg>
              De förhållanden som flyktingar i Libyen lever under är under
              all kritik. Detta kritiseras från alla organisationer. Att Sverige
              då aktivt ska ta del i detta och hjälpa denna diktatur att ta
              flyktingar är inte att ta sitt ansvar när det gäller mänskliga
              rättigheter i världen.
            </seg>
          </u>
          <note type="speaker">
            Anf. 37 Statsminister FREDRIK REINFELDT (m):
          </note>
          <u>
            <seg>
              Fru talman! Det lades in en lång rad tolkningar här som möjligen
              får stå för Alice Åström. Till att börja med blev det ingen affär,
              så det hela blir mer spekulativt. Syftet är trots allt havsövervakning.
              En ansträngning som sedan länge pågått är att EU ska få en bättre
              dialog och gärna också regelsystem tillsammans med nordafrikanska
              stater när det gäller migrationsströmmar. Det handlar både om
              en bättre legal grund för migration och om övervakning av ett
              slag som inte accepterar illegal migration.
            </seg>
          </u>
          <u>
            <seg>
              För många av de sydeuropeiska länderna är det här viktiga frågor.
              Jag har fört sådana diskussioner med deras ledare. Under spanskt
              ordförandeskap tas nu detta upp som någonting viktigt. I utbyte
              kommer de att kräva att vi tar frågan på allvar. För mig är det
              då bättre att det blir ordning och reda kring detta så länge det
              regelverk följs som säger att man faktiskt får handla med diktaturer
              och så länge den typ av sanktioner inte finns som förr fanns mot
              Libyen, en stat som vi haft många invändningar mot och fortsatt
              har på många områden men som ändå är i utveckling och där dessa
              sanktioner är borttagna.
            </seg>
          </u>
          <u>
            <seg>
              Sysselsättningsläget i Sverige
            </seg>
          </u>
          <note type="speaker">
            Anf. 38 PETER ERIKSSON (mp):
          </note>
          <u>
            <seg>
              Fru talman! Vi i Miljöpartiet är mycket bekymrade över läget
              på arbetsmarknaden. Med de andra rödgröna partierna har vi ett
              ganska omfattande samarbete för att få fram en bra politik i syfte
              att få ned arbetslösheten och få åtgärder inom både utbildning
              och arbetsmarknad. Vi i Miljöpartiet driver också frågan om omfattande
              investeringar både för att komma åt klimatutsläppen och skapa
              en mer hållbar utveckling och för att under tiden skapa jobb.
            </seg>
          </u>
          <u>
            <seg>
              Därför var många av oss väldigt förvånade när vi i söndags hörde
              statsministern säga att sysselsättningen ökar. I måndags fick
              vi ett nytt meddelande från SCB om att antalet sysselsatta minskade
              med 67 000 personer.
            </seg>
          </u>
          <u>
            <seg>
              Nu när statsministern har fått tid att läsa på, vad är regeringens
              och statsministerns bedömning av sysselsättningsläget i Sverige?
            </seg>
          </u>
          <note type="speaker">
            Anf. 39 Statsminister FREDRIK REINFELDT (m):
          </note>
          <u>
            <seg>
              Fru talman! Som jag sade sker uppdatering av dessa siffror löpande,
              och därför tycker jag inte att någon ska tro att det finns en
              sanning.
            </seg>
          </u>
          <u>
            <seg>
              När vi diskuterar får vi också hålla isär sysselsättning och
              arbetslöshet. Sverige har nu en stor volym av arbetsmarknadspolitiska
              åtgärder, vilket jag tycker är försvarligt i en lågkonjunktur
              av det slag vi nu upplever. Jag vet inte vilka siffror det var
              Peter Eriksson refererade till nu man bör alltid vara försiktig
              med siffror men i dag på förmiddagen kom AKU-siffror som visade
              på skillnader mellan 2009 och 2006 och talade om en sysselsättningsökning.
              Jag ska gärna ta den diskussionen, och vi ska försöka hitta olika
              källor som kan leda fram till en diskussion om vad som sker med
              sysselsättningen i Sverige.
            </seg>
          </u>
          <u>
            <seg>
              Det viktigaste för människor under ett valår tror jag dock är
              att vi svarar på frågan hur drivkrafterna för jobb ska se ut i
              framtiden. Vad är det som ger jobb? Jag menar att drivkrafter
              är viktiga för att företagare ska vilja växa, för att enskilda
              ska känna att det lönar sig att arbeta, för att utbildningssystemet
              är bra och för att främja anställningsbarhet. Jag vet faktiskt
              inte vad de rödgrönas samlade alternativ till detta är, men det
              kanske ska komma i april.
            </seg>
          </u>
          <note type="speaker">
            Anf. 40 PETER ERIKSSON (mp):
          </note>
          <u>
            <seg>
              Fru talman! Ja, man ska vara försiktig med siffror. Det jag refererade
              till var det pressmeddelande från SCB i måndags som hade rubriken
              Antalet sysselsatta minskade med 67 000, och då gäller det bara
              det senaste året.
            </seg>
          </u>
          <u>
            <seg>
              Jag är dock bekymrad, för om man har inställningen och det uppfattar
              jag att statsministern har att man ska försöka tona ned problemen
              på arbetsmarknaden och säga att det nu har vänt och att jobben
              kommer finns en risk att man drar bort åtgärder som är nödvändiga
              för att skapa jobb och hjälpa de 400 000 människor som är arbetslösa
              i Sverige i dag. Det finns också en risk att man gör felbedömningar
              och felprioriteringar i politiken, och det är det jag fortfarande
              efter statsministerns svar här är bekymrad över. Om regeringen
              och statsministern på detta sätt försöker tona bort ett av de
              riktigt stora problemen i vårt samhälle finns det också en risk
              att man gör felaktiga prioriteringar av politiken.
            </seg>
          </u>
          <note type="speaker">
            Anf. 41 Statsminister FREDRIK REINFELDT (m):
          </note>
          <u>
            <seg>
              Fru talman! Om vi nu ska vara försiktiga med siffror ska vi också
              vara försiktiga med ord. Nu påfördes jag en massa saker jag inte
              har sagt. Jag har inte sagt någonting om en vändning eller något
              annat av det Peter Eriksson sade.
            </seg>
          </u>
          <u>
            <seg>
              Vi har fortfarande en situation där arbetslösheten växer i Sverige.
              Det vi nu senast har hört är att det däremot stannar av. Vi trodde
              att vi skulle se en ökad arbetslöshet under hela 2010, men nu
              talas det om att det kanske kan komma att vända under året. I
              ett sådant läge känner jag större hopp för Sverige och större
              hopp för möjligheten att föra en diskussion om vad som nu ska
              ge jobb framöver. Vi har nämligen god ordning i offentliga finanser
              bättre än vad andra i Europa och världen har. Det är en styrkeposition.
              Vi har gjort stora investeringar i infrastruktur och forskning,
              vi har sänkt skatter för vanligt folk som jobbar, och vi har byggt
              ut utbildningssystem och arbetsmarknadspolitik. Nu är vi rustade
              att ta nästa steg för att lägga grund för jobben som ska komma.
            </seg>
          </u>
          <u>
            <seg>
              Skatten för pensionärer
            </seg>
          </u>
          <note type="speaker">
            Anf. 42 FREDRIK SCHULTE (m):
          </note>
          <u>
            <seg>
              Fru talman! Jag skulle vilja ställa en fråga till statsministern
              med anledning av hans uttalande i dagarna om att skattesänkningar
              till pensionärer är en prioriterad fråga för framtiden. Jag skulle
              vilja höra vad det är för typ av reform som statsministern ser
              framför sig.
            </seg>
          </u>
          <note type="speaker">
            Anf. 43 Statsminister FREDRIK REINFELDT (m):
          </note>
          <u>
            <seg>
              Fru talman! Den förändring av pensionssystemet vi gjorde i mitten
              av 90-talet och som många andra länder har kvar att genomföra
              de kan titta på vår modell eller någon annan modell var en viktig
              framtidsinvestering för Sverige. Vi övergav ett system som ställde
              ut större löften än det faktiskt fanns resurser för. Det kommande
              framtida pensionssystemet hänger bättre ihop. Det som dock händer
              under år då ekonomin krymper, börsen går ned och för få jobbar
              är att pensioner sjunker. Det gör de i år, men det följer på två
              år då vi hade historiskt höga pensionsuppskrivningar. Det agerar
              alltså i båda riktningarna, naturligtvis.
            </seg>
          </u>
          <u>
            <seg>
              I ett läge där vi har god ordning på offentliga finanser säger
              vi, när vi hör de respektive ingående partierna, att alliansregeringen
              är redo att komma pensionärerna till stöd för att motverka konsekvenserna
              av att det har blivit en nedskrivning av pensionerna. Vi har gjort
              det vid två tillfällen. Jag är beredd att titta på ytterligare
              tillfällen men är inte färdig med den konstruktionen. Det ska
              alltså naturligtvis komma så många pensionärer som möjligt till
              del.
            </seg>
          </u>
          <u>
            <seg>
              Arbetsmarknadspolitiken
            </seg>
          </u>
          <note type="speaker">
            Anf. 44 STEFAN TORNBERG (c):
          </note>
          <u>
            <seg>
              Fru talman! Regeringen har under den innevarande mandatperioden
              bidragit till att öppna arbetsmarknaden för unga genom bland annat
              kraftigt sänkta arbetsgivaravgifter och ökad möjlighet till provanställningar.
              Fortfarande är det dock tusentals unga, nya svenskar och funktionshindrade
              som möts av stängda dörrar in på arbetsmarknaden. Stora grupper
              i vårt samhälle riskerar att permanent ställas utanför arbetslivet,
              samtidigt som vi inom några år ser ett ökat arbetskraftsbehov.
              Globaliseringen innebär större krav på en ökad rörlighet och flexibilitet
              på arbetsmarknaden.
            </seg>
          </u>
          <u>
            <seg>
              Jag skulle vilja fråga statsministern vilka förändringar han
              vill se för att spelreglerna på arbetsmarknaden ska bättre anpassas
              till de snabba förändringar vi ser redan i dag och som kommer
              att accentueras i framtiden.
            </seg>
          </u>
          <note type="speaker">
            Anf. 45 Statsminister FREDRIK REINFELDT (m):
          </note>
          <u>
            <seg>
              Fru talman! Som påpekades har vi ökat flexibiliteten på arbetsmarknaden
              och halverat arbetsgivaravgiftsuttaget för den som anställer någon
              under 26 år. Det är till att börja med viktigt att man inte fördubblar
              arbetsgivaravgiften och inför en ungdomsskatt. Det är svårt att
              förstå hur det ska bli fler jobb av att det blir dyrare att ha
              unga människor anställda.
            </seg>
          </u>
          <u>
            <seg>
              Mycket av det vi gör på skolans område handlar om att pojkar
              och flickor ska bli sedda utifrån sin respektive begåvning och
              få bättre utrymme att växa utifrån sina egna förutsättningar i
              den svenska skolan. Vi försöker komma ifrån det faktum att så
              många i varje årskull faktiskt har svårt att få godkänt i alla
              ämnen. Det är ingen bra start i arbetslivet.
            </seg>
          </u>
          <u>
            <seg>
              Vi är beredda att titta på ytterligare saker som kan leda till
              tröskelsänkningar, alltså stöd för att komma in i arbetslivet
              och där möta sjysta och bra villkor. Det tycker jag är ett krav
              och en grundförutsättning. Det finns dock andra sätt, bland annat
              att sänka kostnaden för arbetsgivare, som man kan titta på att
              gå vidare med.
            </seg>
          </u>
          <u>
            <seg>
              Regimen i Iran
            </seg>
          </u>
          <note type="speaker">
            Anf. 46 FREDRIK MALM (fp):
          </note>
          <u>
            <seg>
              Fru talman! Jag har en fråga till statsministern med anledning
              av avrättningar i Iran.
            </seg>
          </u>
          <u>
            <seg>
              Efter presidentvalet i Iran förra året har situationen för de
              mänskliga rättigheterna förvärrats avsevärt. Två personer avrättades
              häromveckan, tusentals personer har gripits och i dag sitter nio
              personer på de dödsdömdas bänk och väntar på att avrättas i Iran.
              Det finns också en farhåga att dessa avrättningar kan verkställas
              inom kort just för att ingjuta fruktan hos oppositionen, med tanke
              på att det ganska snart är årsdagen av revolutionen i Iran.
            </seg>
          </u>
          <u>
            <seg>
              Min fråga till statsministern är vad han avser att göra, inte
              bara som statsminister i Sverige utan också som en inflytelserik
              ledare i det europeiska samarbetet, för att sända en mycket tydlig
              signal till de iranska ledarna att inte verkställa dessa avrättningar
              av oliktänkande i landet.
            </seg>
          </u>
          <note type="speaker">
            Anf. 47 Statsminister FREDRIK REINFELDT (m):
          </note>
          <u>
            <seg>
              Fru talman! Såväl inom regeringen i Sverige som i den diskussion
              som förs inom Europeiska unionen ser man allvarligt på läget för
              de mänskliga rättigheterna i Iran och på den ökade användningen
              av dödsstraff. Det är någonting vi ständigt kritiserar, både från
              svensk sida och från EU:s sida.
            </seg>
          </u>
          <u>
            <seg>
              Vi har använt diplomatiska kanaler för att protestera mot användandet
              av dödsstraff och utfärdandet av dessa dödsdomar. I detta fall
              tror jag att ett internationellt diplomatiskt tryck och uttalanden
              av det här slaget kan spela roll. Det är dock en oroande utveckling,
              och jag förstår att frågan ställs. Dessutom såg vi i valet, som
              vi tidigare har kritiserat mycket, ett internt tryck på en annan
              utveckling i Iran. Det är viktigt att också det uppmärksammas
              och att vi har ett hopp om en bättre utveckling i Iran.
            </seg>
          </u>
          <u>
            <seg>
              Falska identiteter på Internet
            </seg>
          </u>
          <note type="speaker">
            Anf. 48 LENNART SACRÉDEUS (kd):
          </note>
          <u>
            <seg>
              Fru talman! Att skapa en falsk e-postadress, så kallad spooning
              det svenska språket berikas hela tiden är ett stort problem. I
              och med att det inte är ett brott i vårt land att fritt ta över
              en annan människas e-postadress och skicka e-post i en annan människas
              namn kan det bli betydande problem för den drabbade. Att kapa
              e-postadresser och e-postkonton har blivit högvaluta liksom inloggningsuppgifter
              på nätet. För de drabbade kan spooning få förödande eller mycket
              allvarliga konsekvenser.
            </seg>
          </u>
          <u>
            <seg>
              Anser statsministern att ett land som vårt som vill vara framsynt
              och ha höga ambitioner när det gäller IT-lagstiftningen ligger
              i fas med vad man kan begära när spooning inte är ett lagbrott
              i vårt land? Kan statsministern och regeringen ta några initiativ
              inom det här området?
            </seg>
          </u>
          <note type="speaker">
            Anf. 49 Statsminister FREDRIK REINFELDT (m):
          </note>
          <u>
            <seg>
              Fru talman! Att stjäla andras e-postadresser används ibland på
              ett sätt som är brottsligt. Det kan falla under gällande lagstiftning
              om bedrägeri, och det finns andra exempel. Den tekniska utvecklingen
              visar ibland prov på att man behöver utveckla lagstiftningen.
              Vi har ett närliggande problem med grooming, som vi har tagit
              beslut om och som handlar om att man i sexuellt syfte försöker
              få kontakt med en ung person via nätet. Vi har därför naturligtvis
              vaksamhet också på det här nya som kallas spooning.
            </seg>
          </u>
          <u>
            <seg>
              I det här fallet vet vi att det pågår diskussioner i EU. Det
              här är av gränsöverskridande karaktär. Vi hoppas därför att få
              ett initiativ från EU:s sida som vi kan samordna kring. Sedan
              får vi se om det finns anledning att gå vidare med en särskild
              lagstiftning för detta eller om det täcks av annan befintlig lagstiftning.
            </seg>
          </u>
          <note>
            Stöd till Haitis återuppbyggnad
          </note>
          <note type="speaker">
            Anf. 50 BODIL CEBALLOS (mp):
          </note>
          <u>
            <seg>
              Fru talman! Haiti är ett av världens fattigaste länder. Det har
              drabbats av en enorm katastrof, och snart kommer regnsäsongen.
              Det som Haiti behöver är oerhört mycket pengar men också kunnande.
              Det är ett långsiktigt behov som kommer att vara under många år.
            </seg>
          </u>
          <u>
            <seg>
              En av de stora frågorna är till exempel att man måste återplantera
              skog, som sedan kan stå emot väder och vind och minska sårbarheten
              för befolkningen.
            </seg>
          </u>
          <u>
            <seg>
              Nu talas det om skuldavskrivningar. Biståndsministern har inte
              sagt någonting direkt i frågan, Carl Bildt har sagt att man kan
              överväga frågan och Anders Borg säger att det kan ingå som en
              komponent i ett långsiktigt återuppbyggnadsarbete. Men det säger
              inte så mycket om var regeringen faktiskt står. Det är viktigt
              att vi inte ger nya lån till Haiti. De behöver pengar för att
              klara sig.
            </seg>
          </u>
          <u>
            <seg>
              Jag skulle vilja veta vad regeringschefen tycker i den frågan.
            </seg>
          </u>
          <note type="speaker">
            Anf. 51 Statsminister FREDRIK REINFELDT (m):
          </note>
          <u>
            <seg>
              Fru talman! Det är flera faser i detta. Det gäller att tidigt
              komma på plats, ge nödställda hjälp och försöka rädda de liv som
              går att rädda och därefter få medicinsk vård på plats. Sedan börjar
              en lång och mödosam återuppbyggnad. Världssamfundet är på plats.
              Sverige är en stor finansiär, Sverige är också självt på plats.
              Vi har nyheter i dag om att vi utökar vår närvaro.
            </seg>
          </u>
          <u>
            <seg>
              Det kommer att leda till diskussioner om hur denna långsiktiga
              återuppbyggnad ska se ut. Det kommer att handla om EU-insatser,
              Världssamfundets insatser och Sveriges insatser. Det är därför
              svaren har givits på det sätt som skett. Vi är bereda att titta
              på hur vi kan vara en del i detta men är inte färdiga i alla våra
              bedömningar. Det viktiga är att vi löpande har varit närvarande
              och tidigt med i de insatser som görs. Vi kommer att fortsätta
              att vara det för att hjälpa människor att komma ur den väldigt
              svåra situation de befinner sig i och som de långsiktigt kommer
              att leva med konsekvenserna av.
            </seg>
          </u>
          <note>
            Störningar i tågtrafiken vintertid
          </note>
          <note type="speaker">
            Anf. 52 PIA NILSSON (s):
          </note>
          <u>
            <seg>
              Fru talman! De tågpendlare som har kommit till jobbet i tid den
              här vintern är lätträknade, till skillnad från alla dem som har
              fått vänta eller helt enkelt fått stanna hemma, som ju är betydligt
              fler.
            </seg>
          </u>
          <u>
            <seg>
              Vi som är resenärer är upprörda och känner stor vanmakt över
              tågtrafikens sårbarhet när kylan slår till. I takt med att störningarna
              ökar minskar förtroendet alltmer för tågtrafiken. Informationen
              om störningarna är dessutom knapphändig.
            </seg>
          </u>
          <u>
            <seg>
              Det här är mycket bekymmersamt, och tålamodet tryter nu hos väldigt
              många pendlare. Den här vargavintern har varit extrem, men det
              kan knappast vara någon nyhet för någon att kylan kan slå till
              när det är vinter i Sverige. Beredskapen för det har dock visat
              sig vara undermålig.
            </seg>
          </u>
          <u>
            <seg>
              Infrastrukturministern skyller störningarna på den tidigare regeringen.
              Jag vill därför att statsministern nu redogör för vilka åtgärder
              den här regeringen har vidtagit för att avvärja trafikstörningar
              i infrastrukturen och vilka initiativ den här regeringen har tagit
              för att förbättra beredskapen när kyla och snöoväder slår till.
            </seg>
          </u>
          <note type="speaker">
            Anf. 53 Statsminister FREDRIK REINFELDT (m):
          </note>
          <u>
            <seg>
              Fru talman! En av de stora krisåtgärder vi mötte finanskrisen
              med var att få fram så kallade närtidssatsningar inom infrastrukturen.
              Det bestod delvis av delar som handlade om att rusta upp järnvägar
              och satsa på järnvägsutbyggnaden men också om en omfattande ökning
              av underhållsåtgärder. Det är ett eftersatt område i Sverige.
              Det har varit populärare att bygga ut än att underhålla.
            </seg>
          </u>
          <u>
            <seg>
              Det är den typen av försyndelser som delvis kommer i kapp när
              vi får så kalla vintrar som vi kanske inte haft på 2030 år. Men
              ökade resurser finns, och det är upp till ansvariga myndigheter
              att svara för hur man använder dessa resurser. Jag tycker dock
              att vi ska visa respekt för att vi, även om vi lever i ett land
              där vi är vana vid kyla och snöoväder, inte har upplevt en sådan
              här vinter på mycket länge. Man arbetar väldigt hårt för att hålla
              undan problemen, men det går inte att trolla bort underhållssynder
              som verkat över längre tid ens när vi gör stora närtidssatsningar,
              som den här regeringen har gjort.
            </seg>
          </u>
          <u>
            <seg>
              Jämställdhet i arbetslivet
            </seg>
          </u>
          <note type="speaker">
            Anf. 54 HELENA BOUVENG (m):
          </note>
          <u>
            <seg>
              Fru talman! Statsrådet Mats Odells svar under förra veckans frågestund
              beträffande tillsättande av kvinnor i bolagsstyrelser rev ned
              applåder. Hans svar löd ungefär så här: Personligen är jag övertygad
              om att om Lehman Brothers hade varit Lehman Sisters hade bolaget
              inte gått i konkurs. Jag är benägen att hålla med.
            </seg>
          </u>
          <u>
            <seg>
              För min egen del är jämställdhetsfrågan betydligt mycket mer
              än bolagsstyrelser. Frågor som jag och mina väninnor och kolleger
              pratar om när vi möts är om det fungerar att vara både mamma och
              kvinna i arbetslivet. Får jag samma lön som min manliga kollega?
              Är jag förhindrad i mina framtidsplaner på grund av att jag heter
              Helena? Hur länge ska jag ses som banbrytande om jag blir förvaltningschef
              på den tekniska sidan?
            </seg>
          </u>
          <u>
            <seg>
              Mina frågor till statsministern blir därför: Hur kan Sverige
              bli föregångslandet där jag och mina väninnor inte ens funderar
              utifrån vårt eget kön? Vad är det som krävs för att män och kvinnor
              får likvärdiga förutsättningar i arbetslivet?
            </seg>
          </u>
          <note type="speaker">
            Anf. 55 Statsminister FREDRIK REINFELDT (m):
          </note>
          <u>
            <seg>
              Fru talman! Jag tror att detta är en korrekt återgivning av hur
              många kvinnor upplever sin situation och ser sina framtidsförutsättningar
              i Sverige. Vi har haft maktutredningar som har visat att unga
              par i Sverige i dag ofta går in i relationen med jämställdhet
              som ambition. Detta gäller fram tills barnen kommer. Då återfaller
              många par i gamla könsrollsmönster, och det verkar sedan menligt
              på kvinnors möjligheter att hävda sig i karriärutveckling. Det
              får också återverkningar på deras löneutveckling.
            </seg>
          </u>
          <u>
            <seg>
              Därför är det grundläggande att vi har kvalitativt bra förskoleverksamhet
              och övriga erbjudanden om bra barnomsorgsstöd för att möjliggöra
              för både mammor och pappor att vara bra föräldrar men samtidigt
              vara yrkesverksamma. Det tror jag är nyckelfaktorn.
            </seg>
          </u>
          <u>
            <seg>
              Vi har gjort förstärkningar av förskolekvaliteten, och vi behöver
              titta på vad vi kan göra ytterligare. Sedan finns det mycket annat
              som behöver göras utnämningspolitik, jämföra löner, gå mot diskriminering.
              Men om jag ska ringa in ett enskilt område är det att fortsätta
              ansträngningar när det gäller ansvarstagande för barn mellan män
              och kvinnor.
            </seg>
          </u>
          <note>
            Kvotering till bolagsstyrelser
          </note>
          <note type="speaker">
            Anf. 56 JOHAN LÖFSTRAND (s):
          </note>
          <u>
            <seg>
              Fru talman! I söndags var det många av oss som såg partiledardebatten
              i Agenda . En av de frågor som avhandlades där var jämställdheten
              i bolagsstyrelser. Min fråga är ungefär på samma tema som Helena
              Bouvengs.
            </seg>
          </u>
          <u>
            <seg>
              Vi socialdemokrater har tillsammans med Vänstern och Miljöpartiet
              en väldigt tydlig linje och ståndpunkt i fråga om kvotering in
              i bolagsstyrelser för att på så sätt uppnå en större jämställdhet.
              Jag blev glad över statsministerns uttalande i debatten, då jag
              insåg att även statsministern och Moderata samlingspartiet har
              insett att frågan är viktig och någonting som måste lösas. Vi
              kan inte bara vänta.
            </seg>
          </u>
          <u>
            <seg>
              Min fråga till statsministern är därför om han skulle kunna utveckla
              den syn på kvoteringsmöjligheter som statsministern gav uttryck
              för under debatten. Han fick tyvärr inte möjlighet att helt förklara
              vad han menade. Det vore intressant att höra vad statsministern
              menade.
            </seg>
          </u>
          <note type="speaker">
            Anf. 57 Statsminister FREDRIK REINFELDT (m):
          </note>
          <u>
            <seg>
              Fru talman! Regeringens uppfattning är att inte förbereda lagstiftning
              för kvotering. Det har återgivits i olika sammanhang. Trots långvarigt
              maktinnehav och rödgrön majoritet hände inte något liknande heller
              under de år då det fanns en annan majoritet i den här riksdagen.
            </seg>
          </u>
          <u>
            <seg>
              Det som vi moderater har uttalat är att vi känner oro för att
              det är en ojämn representation i börsbolagsstyrelser. Jag vill
              gärna understryka, som jag sade i mitt meningsutbyte med Helena
              Bouveng, att jag tror att det är fler frågor som kvinnor i Sverige
              verkligen tycker att vi ska diskutera än just bara detta hur det
              ser ut i börsbolagens styrelserum. Men jag underskattar inte frågans
              betydelse.
            </seg>
          </u>
          <u>
            <seg>
              Jag vill se en bättre könsfördelning och hoppas att det ska kunna
              ske utan lagstiftning, men Moderaterna har sagt att det kan finnas
              anledning att titta på det om inte situationen förbättras. Men
              det är Moderaterna som parti som har valt en sådan plattform i
              vår partistyrelse. När frågan ställs till statsministern är regeringens
              position att inte tala om lagstiftning eller kvotering.
            </seg>
          </u>
          <u>
            <seg>
              Jämställdhetspolitiken
            </seg>
          </u>
          <note type="speaker">
            Anf. 58 HILLEVI LARSSON (s):
          </note>
          <u>
            <seg>
              Fru talman! Jag tycker att jämställdheten de senaste åren på
              flera sätt har blivit sämre. Det är klart att finanskrisen har
              spelat in, och man kan se i hela Europa och världen att det är
              på det sättet. Men jag tror också att en del av regeringens beslut
              tyvärr har bidragit till exempelvis ökade inkomstklyftor mellan
              män och kvinnor. Man kan se att skattesänkningar framför allt
              har gått till män.
            </seg>
          </u>
          <u>
            <seg>
              När det gäller diskussionen om deltidsarbetslösa, att det har
              blivit allt svårare för dem som jobbar deltid, slår det hårdast
              mot kvinnor eftersom det framför allt är de som är deltidsarbetslösa.
              Självklart slår det naturligtvis hårt mot både män och kvinnor
              om man är sjuk och jobbar deltid på grund av det, men det har
              slagit hårdast mot kvinnor. Det är många kvinnor som nu söker
              försörjningsstöd och till och med vänder sig till kyrkorna.
            </seg>
          </u>
          <u>
            <seg>
              Min fråga till regeringen är: Kan det inte vara dags att omvärdera
              regeringens jämställdhetspolitik för att få ett bättre resultat?
            </seg>
          </u>
          <note type="speaker">
            Anf. 59 Statsminister FREDRIK REINFELDT (m):
          </note>
          <u>
            <seg>
              Fru talman! När det gäller grupper som står utanför, och framför
              allt genom denna finanskris, finns det en delvis alternativ beskrivning
              till den som Hillevi Larsson ger uttryck för. Vi har till exempelvis
              sett hur arbetslösheten huvudsakligen ökar inom verkstadsindustri
              och exportindustri. Det är fler män än kvinnor som blivit arbetslösa.
            </seg>
          </u>
          <u>
            <seg>
              När det gäller den förändrade sjukfrånvaron både sjukfrånvaron
              och antalet som lever med förtidspension eller sjuk- och aktivitetsersättning
              minskar noterar vi att det handlar om fler kvinnor än män.
            </seg>
          </u>
          <u>
            <seg>
              När det gäller regeringens utnämningspolitik har det gått från
              att man förr huvudsakligen värderades utifrån hur nära man stod
              det socialdemokratiska partiet, vilket gav fler män och färre
              kvinnor, till att man nu värderas utifrån kompetens och i riktiga
              rekryteringsprocesser. På det sättet blir det en bättre könsfördelning.
            </seg>
          </u>
          <u>
            <seg>
              Det beror tydligen lite grann på, som vanligt, vilka perspektiv
              och vilka siffror man använder för att beskriva sitt Sverige.
              Det ligger kanske ett korn av sanning i både vad jag sade och
              vad Hillevi Larsson beskrev.
            </seg>
          </u>
          <u>
            <seg>
              Bostadsbyggandet och sysselsättningen
            </seg>
          </u>
          <note type="speaker">
            Anf. 60 LARS JOHANSSON (s):
          </note>
          <u>
            <seg>
              Fru talman! Vi är tydligen överens om att arbetslösheten har
              ökat kraftigt. Jag kan notera att i Västra Götaland har den ökat
              med 27 000 på tre år, så det är en stor arbetslöshet.
            </seg>
          </u>
          <u>
            <seg>
              Parallellt med detta har jag kunnat notera att regeringens bostadspolitik
              mer eller mindre har havererat. År 2006 byggdes 45 000 nya lägenheter.
              Förra året var det nere i 15 000.
            </seg>
          </u>
          <u>
            <seg>
              En av de saker som man kan göra i en lågkonjunktur för att öka
              sysselsättningen och tillväxten i ekonomin är att satsa på bostadsbyggande.
              Jag undrar när det ska ske. Vi vet samtidigt att det under de
              sista sex månaderna förra året betalades ut drygt 5 miljarder
              kronor till dem som redan hade en bostad för att bygga om sitt
              kök eller vad de nu gjorde i sin villa, men inte en krona till
              hyresrätter, inte en krona till nya bostäder.
            </seg>
          </u>
          <u>
            <seg>
              När tänker regeringen föra en politik som skapar ökad sysselsättning
              genom ökat bostadsbyggande?
            </seg>
          </u>
          <note type="speaker">
            Anf. 61 Statsminister FREDRIK REINFELDT (m):
          </note>
          <u>
            <seg>
              Fru talman! Menar Lars Johansson att ROT-avdragsjobben inte är
              riktiga jobb? Det var tydligen inte fint nog, eller? Jag tror
              att de byggjobbare som har de här jobben till följd av ROT-avdragen
              tycker att de är mycket välkomna. Jag tycker att Lars Johansson
              inte ska resonera på det där sättet. Det är bra om det finns jobb
              för byggare, och det kan ibland handla om reparation och ombyggnad.
              Det är också värdefulla jobb i Sverige.
            </seg>
          </u>
          <u>
            <seg>
              När det sedan gäller detta med hur vi ska få fart på bostadsbyggandet
              till högre nivåer tror jag helt enkelt inte på den typ av subventionspolitik
              som presenterades av de rödgröna häromdagen. Det var en mycket
              liten skärv som skulle ges till varje lägenhet. Vi har en gedigen
              erfarenhet i Sverige av att det huvudsakligen är kostnadsdrivande
              och dessutom fördelningspolitiskt orättvist när man över tid analyserar
              vem som tar del av bostadssubventionerna och vilka som får stå
              vid sidan av utan att få nytta av dem. Det är en prövad politik
              som fungerat dåligt. Det finns annat som fungerar bättre, till
              exempel ROT-avdrag som jag försvarar att vi har infört.
            </seg>
          </u>
          <note>
            Riksdagens kontrollfunktion
          </note>
          <note type="speaker">
            Anf. 62 PATRIK BJÖRCK (s):
          </note>
          <u>
            <seg>
              Fru talman! Jag vill ställa en fråga om regeringens och statsministerns
              inställning till riksdagen och dess för demokratin viktiga funktion
              när det gäller kontroll av regeringen. Jag har försökt att debattera
              detta med statsministern, men statsministern vill inte debattera
              detta. Varför?
            </seg>
          </u>
          <note>
            Statsministern överlämnar interpellationer som han enligt riksdagsordningen
            borde besvara. Varför?
          </note>
          <u>
            <seg>
              Ett enigt konstitutionsutskott och en enad riksdag gör en annan
              tolkning av regeringens skyldigheter än den som statsministern
              har gett uttryck för. Hur kommenterar statsministern detta?
            </seg>
          </u>
          <u>
            <seg>
              I det senaste betänkandet från konstitutionsutskottet, som bara
              är någon vecka gammalt, är det mycket tydligt vilka regler som
              gäller för när en minister kan överlämna interpellationer till
              en annan. Statsministern har tydligen en helt annan uppfattning
              än konstitutionsutskottet och en enad riksdag. Jag vill ha en
              kommentar till det.
            </seg>
          </u>
          <note type="speaker">
            Anf. 63 Statsminister FREDRIK REINFELDT (m):
          </note>
          <u>
            <seg>
              Fru talman! På tre och ett halvt år som statsminister har jag
              redan passerat det antal interpellationer som Göran Persson besvarade
              som statsminister under tio och ett halvt år. Jag hörde aldrig
              en enda socialdemokratisk kommentar till detta. Tio och ett halvt
              år!
            </seg>
          </u>
          <u>
            <seg>
              Ett sätt att bemöta detta var att bland annat inrätta det som
              vi gör nu; jag och Patrik Björck för en diskussion under statsministerns
              frågestund. Det ger en möjlighet att ställa frågor som jag svarar
              på. Det är en utbyggnad av kontrollmakten som har skett och som
              bland annat tillkom för att man just skulle kunna ställa direkta
              frågor till statsministern att svara på, som jag nu har gjort.
            </seg>
          </u>
          <u>
            <seg>
              Sjukförsäkringsreglerna
            </seg>
          </u>
          <note type="speaker">
            Anf. 64 MARIE NORDÉN (s):
          </note>
          <u>
            <seg>
              Fru talman! Pernilla Nilsson, som bor utanför Bräcke i Jämtland,
              ryggopererades för ett par år sedan. Det blev komplikationer,
              och nya ingrepp blev nödvändiga. Nu behöver hon ett par månader
              till för att läka men förväntas kunna gå tillbaka till sin tjänst
              som ambulanssjukvårdare, bara hon får tid att läka, säger hennes
              ortoped. Men hennes tid som sjuk är ute, enligt Försäkringskassan
              och helt enligt reglerna i den så kallade rehabiliteringskedjan.
            </seg>
          </u>
          <u>
            <seg>
              Nu har halva hennes sjukpenning dragits in. Försäkringskassan
              kräver att hon säger upp sig från sin anställning, sin fasta anställning,
              och söker annat arbete. Och Pernilla är långt ifrån ensam.
            </seg>
          </u>
          <u>
            <seg>
              Jag undrar om statsministern kan förklara för Pernilla varför
              hon inte får tid att läka sin opererade rygg, varför hon måste
              säga upp sig från sin fasta anställning. Jag tycker att Pernilla
              och alla andra i liknande situation förtjänar en förklaring.
            </seg>
          </u>
          <note type="speaker">
            Anf. 65 Statsminister FREDRIK REINFELDT (m):
          </note>
          <u>
            <seg>
              Fru talman! Jag vet inte exakt vem Pernilla är, och det är svårt
              att svara på frågor om enskilda exempel. Det är intressant att
              veta om hon är under eller över 58 år, eftersom det finns andra
              idéer om hur sjukförsäkringssystemet ska förändras. Det kommer
              också att påverka människor. I det val vi har framför oss ska
              ju alternativ stå mot varandra.
            </seg>
          </u>
          <u>
            <seg>
              Vår utgångspunkt är att den som är sjuk ska få vård och att den
              som har arbetsförmåga ska mötas av våra ansträngningar för att
              man ska kunna få ett jobb efter sin arbetsförmåga.
            </seg>
          </u>
          <u>
            <seg>
              Är det någonting som vi måste prata mycket om i Sverige, så är
              det om ökade ansträngningar för att se den arbetsförmåga som människor
              har och ett arbetsliv som är bättre på att anpassa sig till det.
              Det är en bättre metod än att gömma undan människor i stora ersättningssystem,
              i utanförskap, som tillämpades innan alliansregeringen tillträdde
              2006.
            </seg>
          </u>
          <u>
            <seg>
              Socialförsäkringarna
            </seg>
          </u>
          <note type="speaker">
            Anf. 66 JASENKO OMANOVIC (s):
          </note>
          <u>
            <seg>
              Fru talman! Min fråga gäller socialförsäkringarna som är mycket
              omdiskuterade nu och de förändringar man har gjort inom socialförsäkringarna.
              Statsministern har vid flera tillfällen, bland annat i regeringsförklaringar,
              lovat att komma med direktiv till en parlamentarisk utredning
              om socialförsäkringarna. På tre och ett halvt år har inget hänt.
              Jag undrar hur långt man har kommit när det gäller direktiv till
              socialförsäkringsutredningen.
            </seg>
          </u>
          <note type="speaker">
            Anf. 67 Statsminister FREDRIK REINFELDT (m):
          </note>
          <u>
            <seg>
              Fru talman! Det där har en lång förhistoria som går tillbaka
              till en frågestund mellan Bo Könberg och Göran Persson. Jag råkade
              vara närvarande och lyssnade på den. Det var en diskussion om
              att man borde se över de svenska socialförsäkringarna.
            </seg>
          </u>
          <u>
            <seg>
              Vår uppfattning har varit att det var akut att göra något åt
              en del av våra socialförsäkringar eftersom de inte tillräckligt
              tydligt understödde vår tänkta arbetslinje. Vi har därför gjort
              förändringar och infört rehabiliteringsinsatser och byggt ut stöd
              och sätt att få stöd att komma tillbaka till arbetslivet som tidigare
              saknades, vilket kritiserades av många. En hel del av detta kommer
              nu på plats, hoppas vi, och ska fungera på det sätt som det är
              tänkt, det vill säga att folk verkligen ska kunna få hjälp till
              arbete. Det kan sedan bli aktuellt att göra denna utredning. Det
              hoppas jag att vi ska kunna återkomma med besked om.
            </seg>
          </u>
          <u>
            <seg>
              Jämställdhetspolitiken i Europa
            </seg>
          </u>
          <note type="speaker">
            Anf. 68 CARINA OHLSSON (s):
          </note>
          <u>
            <seg>
              Fru talman! Förra veckan hade Europarådet sin parlamentariska
              session. Då valde EPP en ny gruppledare. Samma gruppledare anförde
              i debatt och diskussion om uppföljningen av Kairodeklarationen
              att man skulle stryka alla meningar där sexuell och reproduktiv
              hälsa och rättigheter kom med. Man skulle även stryka begrepp
              som gender equality, för gruppledaren sade att den typen av språkbruk
              användes inte i Italien.
            </seg>
          </u>
          <u>
            <seg>
              Jag undrar hur statsministern med sina partikolleger bedriver
              jämställdhetspolitik. Vi har hört att det är en viktig fråga,
              och det är bra att många har tagit upp den. Det är viktigt att
              man verkligen kraftfullt försvarar det som 179 länder har skrivit
              under så att inte denna typ av angrepp på de mänskliga rättigheterna
              får fäste. Det var ganska många som röstade med EPP:s gruppledare,
              så han var inte ensam.
            </seg>
          </u>
          <note type="speaker">
            Anf. 69 Statsminister FREDRIK REINFELDT (m):
          </note>
          <u>
            <seg>
              Fru talman! Jag blir lite osäker på om vi talar om Europarådet
              eller Europaparlamentet.
            </seg>
          </u>
          <note type="speaker">
            (CARINA OHLSSON (s):
          </note>
          <u who="unknown" xml:id="i-ea4095a90ac4dafc-0">
            <seg>
              Europarådet.)
            </seg>
          </u>
          <u>
            <seg>
              Jag tänkte väl det. Jag kände inte igen att vi skulle ha valt
              en ny gruppledare i Europaparlamentet. Jag vet inte vad detta
              har handlat om. Är poängen att det finns skilda politiska kulturer
              i Europa är det också min erfarenhet. Det kommer inte att förändra
              Moderaternas syn på behovet av jämställdhetsåtgärder. Jag vet
              inte närmare vad den nyvalde gruppledaren har sagt och inte heller
              hur andra representanter förhöll sig, så därför är det svårt att
              kommentera.
            </seg>
          </u>
          <u>
            <seg>
              Valfrihet inom äldreomsorgen
            </seg>
          </u>
          <note type="speaker">
            Anf. 70 MARGARETA B KJELLIN (m):
          </note>
          <u>
            <seg>
              Fru talman! Vi har under det senaste året infört en lag om valfrihet
              inom äldreomsorgen. Den lagen är frivillig för kommunerna att
              införa till skillnad från valfrihet i sjukvården. Hur ser statsministern
              på möjligheten att göra valfriheten inom äldreomsorgen jämställd
              med valfriheten inom sjukvården?
            </seg>
          </u>
          <note type="speaker">
            Anf. 71 Statsminister FREDRIK REINFELDT (m):
          </note>
          <u>
            <seg>
              Fru talman! Det pågår alltid en diskussion hur lagstiftning ska
              ställas kontra kommunalt självbestämmande. Det är alltid en avvägning
              hur långtgående statsmaktens ambition om jämlik sjukvård eller
              jämlika förhållanden inom äldreomsorg kan drivas ställt mot det
              motsatta intresset att ibland kunna ha lokalprofilering och mer
              av kommunalt självbestämmande. Det är inte alltid så att vi når
              samma typ av kompromiss, vilket frågan visar på. Jag vill inte
              ställa något annat i utsikt än att detta var vad vi var överens
              om.
            </seg>
          </u>
          <u>
            <seg>
              Det viktigaste är dock att det sker en kvalitetsförstärkning
              och att det blir en känsla av att äldreomsorgen blir värdigare
              och ger större möjligheter att påverka för enskilda äldre. Det
              är det vi vill åstadkomma.
            </seg>
          </u>
          <note type="speaker">
            Anf. 72 TREDJE VICE TALMANNEN:
          </note>
          <u>
            <seg>
              Med detta är frågestunden avslutad. Jag tackar statsministern
              för medverkan.
            </seg>
          </u>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            10 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 4 februari
          </note>
          <note>
            Hans Stenberg
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 9 februari.
          </note>
          <note>
            11 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 4 februari
          </note>
          <note>
            Sven Bergström
          </note>
          <note>
            Tina Ehn
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 9 februari.
          </note>
          <note>
            12 § Kammaren åtskildes kl. 14.45.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
