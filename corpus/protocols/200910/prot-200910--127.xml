<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--127</head>
          <docDate when="2010-05-27">2010-05-27</docDate>
        </div>
      </front>
      <body>
        <div>
          <note n="8c09b097">
            ﻿
          </note>
          <note n="f2c80644">
            Riksdagens protokoll
          </note>
          <note n="34084107">
            2009/10:127
          </note>
          <note type="date" n="c411a1e9">
            Torsdagen den 27 maj
          </note>
          <note n="60bc7851">
            Kl. 12:00 - 18:03
          </note>
          <note n="635c98a8">
            1 § Justering av protokoll
          </note>
          <note n="474c80f3">
            Justerades protokollet för den 21 maj.
          </note>
          <note n="57b27a13">
            2 § Meddelande om ändringar i kammarens sammanträdesplan
          </note>
          <note n="31218959">
            Tredje vice talmannen meddelade
          </note>
          <note n="e14d72bf">
            att tisdagen den 8 juni kl. 12 skulle interpellationssvar lämnas,
            inte kl. 13.00 som tidigare aviserats,
          </note>
          <note n="11243b40">
            att fredagen den 23 juli kl. 11.00 skulle bordläggningsplenum
            äga rum samt
          </note>
          <note n="90bd3d88">
            att fredagen den 6 augusti kl. 11.00 skulle bordläggningsplenum
            äga rum.
          </note>
          <note n="34c0d0e5">
            3 § Anmälan om fördröjda svar på interpellationer
          </note>
          <note n="ca1abfb9">
            Till riksdagen hade inkommit följande skrivelser:
          </note>
          <note n="f30229ec">
            Interpellation 2009/10:385
          </note>
          <note n="88e91606">
            Interpellation 2009/10:385 Palestinsk statsbyggnad
          </note>
          <note n="7c3b8271">
            Interpellationen kommer att besvaras fredagen den 18 juni 2010.
          </note>
          <note n="6a25e601">
            Skälet till dröjsmålet är resor.
          </note>
          <note n="a89787c3">
            Carl Bildt
          </note>
          <note n="8ab86aea">
            Interpellation 2009/10:394
          </note>
          <note n="4e9a89f9">
            Interpellation 2009/10:394 Bosnien och Hercegovina och EU
          </note>
          <note n="7c3b8271">
            Interpellationen kommer att besvaras fredagen den 18 juni 2010.
          </note>
          <note n="6a25e601">
            Skälet till dröjsmålet är resor.
          </note>
          <note n="a89787c3">
            Carl Bildt
          </note>
          <note n="34428597">
            Interpellation 2009/10:420
          </note>
          <note n="eb42d6cf">
            Interpellation 2009/10:420 Ursprungsmärkning av produkter producerade
            av israeliska bosättare
          </note>
          <note n="7c3b8271">
            Interpellationen kommer att besvaras fredagen den 18 juni 2010.
          </note>
          <note n="6a25e601">
            Skälet till dröjsmålet är resor.
          </note>
          <note n="a89787c3">
            Carl Bildt
          </note>
          <note n="34716fe1">
            Interpellation 2009/10:439
          </note>
          <note n="15b10232">
            Interpellation 2009/10:439 Prioritering av brott mot arbetsmiljölagen
          </note>
          <note n="7c3b8271">
            Interpellationen kommer att besvaras fredagen den 18 juni 2010.
          </note>
          <note n="5305aced">
            Skälet till dröjsmålet är tjänsteresor.
          </note>
          <note n="6afa881d">
            Beatrice Ask
          </note>
          <note n="6aa584c8">
            Interpellation 2009/10:446
          </note>
          <note n="7a490be2">
            Interpellation 2009/10:446 Israels mur på Västbanken
          </note>
          <note n="7c3b8271">
            Interpellationen kommer att besvaras fredagen den 18 juni 2010.
          </note>
          <note n="6a25e601">
            Skälet till dröjsmålet är resor.
          </note>
          <note n="a89787c3">
            Carl Bildt
          </note>
          <note n="27d8b5ce">
            Interpellation 2009/10:450
          </note>
          <note n="14400d2e">
            Interpellation 2009/10:450 Situationen i Vitryssland
          </note>
          <note n="7c3b8271">
            Interpellationen kommer att besvaras fredagen den 18 juni 2010.
          </note>
          <note n="6a25e601">
            Skälet till dröjsmålet är resor.
          </note>
          <note n="a89787c3">
            Carl Bildt
          </note>
          <note n="5ed7038b">
            Interpellation 2009/10:459
          </note>
          <note n="cc55252a">
            Interpellation 2009/10:459 Polishelikopter till Skåne och samarbete
            med Danmark
          </note>
          <note n="ecda9057">
            Interpellationen kommer att besvaras måndagen den 7 juni 2010.
          </note>
          <note n="5305aced">
            Skälet till dröjsmålet är tjänsteresor.
          </note>
          <note n="6afa881d">
            Beatrice Ask
          </note>
          <note n="c4066892">
            Interpellation 2009/10:462
          </note>
          <note n="82c00f03">
            Interpellation 2009/10:462 Polishögskola
          </note>
          <note n="ecda9057">
            Interpellationen kommer att besvaras måndagen den 7 juni 2010.
          </note>
          <note n="5305aced">
            Skälet till dröjsmålet är tjänsteresor.
          </note>
          <note n="6afa881d">
            Beatrice Ask
          </note>
          <note n="dfe72378">
            Interpellation 2009/10:465
          </note>
          <note n="4322e8cd">
            Interpellation 2009/10:465 Sveriges agerande i fråga om nedrustning
            och icke-spridning
          </note>
          <note n="7c3b8271">
            Interpellationen kommer att besvaras fredagen den 18 juni 2010.
          </note>
          <note n="6a25e601">
            Skälet till dröjsmålet är resor.
          </note>
          <note n="a89787c3">
            Carl Bildt
          </note>
          <note n="fc8fbd8e">
            Interpellation 2009/10:486
          </note>
          <note n="bfa5334d">
            Interpellation 2009/10:486 Haverikommission
          </note>
          <note n="ecda9057">
            Interpellationen kommer att besvaras måndagen den 7 juni 2010.
          </note>
          <note n="5305aced">
            Skälet till dröjsmålet är tjänsteresor.
          </note>
          <note n="6afa881d">
            Beatrice Ask
          </note>
          <note n="4d6fc17d">
            4 § Uppföljning av riksrevisionsreformen
          </note>
          <note n="c28b1c37">
            Föredrogs
          </note>
          <note type="speaker" n="e843bc33">
            Anf. 1 BILLY GUSTAFSSON (s):
          </note>
          <u who="Q3375152" xml:id="i-adf5802709407952-0" n="dfb31bd8">
            <seg n="664c885b">
              Fru talman! Vi ska i dag ta ställning till förslag som har kommit
              fram i anslutning till den uppföljning som har gjorts av riksrevisionsreformen.
            </seg>
            <seg n="57bf1b77">
              Den 22 maj 2007 träffades för första gången den parlamentariska
              utredning som hade tillsatts och som hade till uppgift att följa
              upp den reformering som gjordes 2003 av den statliga revisionen.
              Det var då som Riksrevisionen bildades som en ny myndighet under
              riksdagen. Jag fick för egen del förmånen att ingå i den utredningen.
              Det är alltså nästan på dagen tre år sedan det arbete med översynen
              inleddes som nu ska resultera i ett antal riksdagsbeslut.
            </seg>
            <seg n="0d205233">
              Jag ska uppehålla mig vid ett par frågor som har varit föremål
              för diskussion i utredningsarbetet. Men innan jag går in på några
              sakfrågor, fru talman, vill jag säga att jag tycker att det är
              positivt att kunna konstatera den enighet som har funnits både
              i utredningen och i konstitutionsutskottets behandling av riksdagsstyrelsens
              framställan. Det finns en stor samsyn mellan de olika partierna.
              Jag tror, fru talman, att samsyn kring organiseringen av revision
              är en väsentlig förutsättning för att skapa legitimitet för revisionen
              som sådan och inte minst för de iakttagelser och påpekanden som
              en revisionsinsats leder fram till.
            </seg>
            <seg n="e72e1a0e">
              Utredningen mynnade ut i både stora och små förslag till förändringar.
              Jag tycker inte att det finns någon anledning för mig att försöka
              kommentera alla, utan jag kommer att nöja mig med att lyfta fram
              tre frågor som har varit föremål för relativt omfattande diskussioner
              och som jag för egen del har tyckt vara väsentliga.
            </seg>
            <seg n="e229fb5e">
              En av de frågorna har varit på vilket sätt revisionsrapporter
              och efterföljande iakttagelser ska komma riksdagen till del. Dagens
              ordning med två vägar in i riksdagen har haft uppenbara brister.
              Ordningen med att regeringen har redovisat sina bedömningar av
              gjorda revisioner i samband med budgetpropositionen har lett till
              att det materiella innehållet i budgetpropositionen har tagit
              överhand och kommit att skyla över intresset för revisionsrapporten.
              Behandlingen av revisionsrapporterna har inte fått sin berättigade
              uppmärksamhet.
            </seg>
            <seg n="700d3890">
              Inte heller ordningen att Riksrevisionens styrelse kan lämna
              över en revisionsrapport till riksdagen har varit särskilt effektiv.
              Det vanliga när aktuellt utskott skulle behandla en framställan
              från Riksrevisionens styrelse blev att man var tvungen att vända
              sig till regeringen för att efterhöra vad som eventuellt hade
              gjorts och vad som planerades. När aktuellt utskott hade ställt
              den frågan stannade processen av därför att man var tvungen att
              avvakta vad regeringen skulle komma att svara.
            </seg>
            <seg n="2062c761">
              Därför tycker jag att förslaget som finns i betänkandet nu är
              bra, att granskningsrapporterna ska lämnas direkt till riksdagen
              i kontinuerlig ordning och att regeringen till riksdagen inom
              fyra månader det var tre månader i utredningsförslaget, men processen
              i riksdagen har lett till en utökning till fyra månader i en skrivelse
              ska redovisa vilka åtgärder man har vidtagit eller planerar att
              vidta. Efter det äger riksdagen frågan på ett helt annat sätt
              och kan ta ställning till om de redovisade planerade åtgärderna
              eller vidtagna åtgärderna är tillräckliga.
            </seg>
            <seg n="d125d4c3">
              Här förtjänar också, tycker jag, att nämnas att det har varit
              en tämligen omfattande diskussion om vem som ska vara mottagare
              av rapporterna och av regeringens skrivelse i anledning av rapporterna.
              Det diskuterades väldigt mycket om ett särskilt revisionsutskott
              eller om det skulle vara befintliga fackutskott. Jag tycker att
              det har gjorts en klok avvägning när förslaget har landat i fackutskottsprincipen.
            </seg>
            <seg n="cc854a42">
              Fru talman! Jag tror att det är viktigt att hela riksdagen både
              känner sig delaktig i och känner ansvar för att ta vara på vad
              som har framkommit i genomförda revisioner. Då tror jag att det
              hade varit olyckligt om vi hade inrättat ett nytt organ för revisionsfrågor.
              Risken är enligt min mening uppenbar för att stora delar av riksdagen
              hade känt sig utanför hanteringen och behandlingen av revisionens
              iakttagelser.
            </seg>
            <seg n="8fc5a0bf">
              Den tredje frågan jag ska ta upp och kort kommentera är frågan
              om det så kallade tredelade ledarskapet. Det har diskuterats mycket
              nogsamt, vägts för och emot. Jag känner mig trygg i att det slutligen
              blev en ordning där vi bibehåller det delade ledarskapet samtidigt
              som det tydliggörs att en riksrevisor ska ha ansvar för den administrativa
              ledningen.
            </seg>
            <seg n="d02f90e7">
              Här kan man naturligtvis väga för och emot, men en dimension
              i det, fru talman, är att vi i princip har oavsättliga revisorer.
              Genom det finns det faktiskt, tycker jag, också en viss form av
              maktdimension i hur vi organiserar revisionen. Bland annat mot
              den bakgrunden tycker jag att det delade ledarskapet är bra och
              att det är positivt att det bibehålls.
            </seg>
            <seg n="ff23ab82">
              Det var tre sakområden, tre områden som har varit föremål för
              diskussion som jag som sagt ville kommentera. Jag ska, fru talman,
              sluta med något kanske ovanligt, nämligen att ställa en fråga.
              Vi ställer ofta frågor till varandra i det här huset. Ibland förväntar
              vi oss vissa svar och ibland ställer vi frågor för att den vi
              ställer frågan till förhoppningsvis inte ska kunna svara. Nu ställer
              jag en fråga som jag inte har något svar på själv, men som jag
              har funderat lite grann över. Det handlar om kvalitetsdimensionen.
              Förutsättningen för att revisionen ska uppfattas som legitim är
              att den har hög kvalitet. Hur utvecklar vi kvalitetskriterier?
              Hur tillser vi att de kvalitativa aspekterna i revisionsarbetet
              utvecklas? Då kommer jag till min fråga som jag inte har något
              svar på: Vem granskar granskaren?
            </seg>
            <seg n="70aa1551">
              Med den frågan, fru talman, hängande lite grann i luften, yrkar
              jag bifall till förslaget i KU:s betänkande och avslag på aktuella
              motioner.
            </seg>
          </u>
          <note type="speaker" n="30e7f12b">
            Anf. 2 INGVAR SVENSSON (kd):
          </note>
          <u who="Q1663473" xml:id="i-c1532321327a7200-0" n="6d1204d8">
            <seg n="c8bdbd61">
              Fru talman! Det är ett intressant ärende vi har att diskutera,
              och det har varit en lång process. Jag tillhörde en gång i tiden
              en av dem som motionerade om att skapa ett oberoende revisionsorgan.
              Sedan fick jag vara med om att i KU:s beredningsdelegation hantera
              hela problemet med uppbyggnaden av den nya myndigheten. Det blev
              främst jobbigt därför att vi var oense. Det var sex partier, och
              ett parti var emot reformen. Man ingick så småningom en kompromiss;
              det blev tre riksrevisorer i stället för en, och det blev en styrelse
              med vissa funktioner. Det var ett tungt arbete.
            </seg>
            <seg n="ac7c3eb4">
              Jag har sedan varit med i Riksrevisionsutredningen, som ligger
              till grund för det här betänkandet, och har varit med och analyserat
              de problembilder som uppstod. I och med att man ingår den här
              typen av kompromisser som egentligen är ordentligt beredda bygger
              man dess värre in problem i systemen. Det är ofta en politisk
              nödvändighet att ingå den typen av kompromisser. Det var därför
              vi fick tre riksrevisorer. Det är många som i dag kan säga att
              de inte är riktigt nöjda. Problemet är att när man väl har skapat
              en institution med tre riksrevisorer är det svårt att återgå till
              en modell med en riksrevisor, bland annat infasning. Det finns
              problem i att förändra en sådan reform.
            </seg>
            <seg n="b14608fc">
              Däremot har vi lyckats hitta en bra lösning i att styrelsen ersätts
              med ett insynsråd. Vi har också försökt bygga ut den administrativa
              riksrevisorns roll genom att i någon mån likna den vid chefs-JO:s
              roll hos justitieombudsmännen. I förslaget har vi också vissa
              synpunkter på inriktningen av effektivitetsrevisionen.
            </seg>
            <seg n="ccbe376c">
              På det hela taget är det en bra reform. När det gäller förhållandet
              mellan Riksrevisionens rapporter och riksdagen hade jag velat
              se en annan inriktning, men jag ville inte skapa en ny konfliktyta
              som ledde fram till konstiga kompromisser. Därför nöjde jag mig
              i Riksrevisionsutredningen med att lägga fram ett särskilt yttrande.
              Jag tror att det i längden hade varit bättre med en särskild revisionsnämnd,
              inte revisionsutskott, det vill säga en nämnd av den typ som till
              exempel EU-nämnden är i riksdagen. I många andra parlament har
              man satt tunga politiker i den typen av nämnder.
            </seg>
            <seg n="5c2f3185">
              Det gäller att hitta en bra form av enighet i sammanhanget. Därför
              har vi också kommit överens om att skicka rapporterna till utskotten.
              Förhoppningsvis leder det till ett aktivt agerande i utskotten,
              men det får framtiden utvisa.
            </seg>
          </u>
          <note n="731ff457">
            Fru talman! Jag yrkar bifall till förslaget i betänkandet.
          </note>
          <note type="speaker" n="78f708d1">
            Anf. 3 ANNE-MARIE PÅLSSON (m):
          </note>
          <u who="Q4768099" xml:id="i-0562220d4fda2c18-0" n="136b9342">
            <seg n="96ffb2c2">
              Fru talman! Den 1 juli 2003 bildades Riksrevisionen. Det var
              för svenskt vidkommande en unik händelse. För första gången på
              nästan 200 år bildades en konstitutionell myndighet.
            </seg>
            <seg n="8317ab5d">
              Riksrevisionen är vårt kontrollorgan. Det ingår i vår grundlagsstadgade
              skyldighet att granska makten. Det är alltså ett redskap som vi
              i den här kammaren ska använda oss av för att klokt och effektivt
              granska regeringen.
            </seg>
            <seg n="d88cf0ee">
              Riksrevisionens första år blev kanske inte helt lyckade. Det
              var kritik om allt, från den interna styrningen till granskningsrapporternas
              kvalitet och inriktning. Egentligen är detta inte så märkligt.
              Riksrevisionen var i grunden en sammanslagning av två institutioner,
              Riksdagens revisorer och Riksrevisionsverket, med två helt olika
              kulturer. Alla som har försökt sig på att slå samman två så olika
              institutioner vet att det uppstår problem, och det tar tid att
              lösa problemen. I stället för att låta Riksrevisionen i lugn och
              ro finna sina arbetsformer tillsattes redan fyra år efter Riksrevisionens
              tillblivelse en parlamentarisk utredning med uppgift att utvärdera
              riksrevisionsreformen.
            </seg>
            <seg n="d12723ae">
              Utredningen har i två rapporter presenterat sina förslag. Stort
              och smått blandas. Jag har i två motioner haft synpunkter på förslagen.
              Den ena av mina synpunkter handlar om hur riksdagen ska ta emot
              Riksrevisionens rapporter. Där förordar jag att det bildas ett
              separat revisionsutskott, som man har gjort i nästan alla andra
              länder. Men av någon egendomlig anledning väljer man i betänkandet,
              som går på utredningens linje och riksdagsstyrelsens linje, att
              förorda att de olika fackutskotten tar emot granskningsrapporterna.
              Jag tycker att detta är en olycklig lösning, och jag tycker att
              det är egendomligt att Sveriges riksdag så sticker ut från vad
              som är norm i nästan alla andra länder.
            </seg>
            <seg n="9b1322c9">
              Jag tänker inte uppehålla mig mer vid just den aspekten eftersom
              jag tror att nästa talare kommer att fördjupa sig i den. Jag tänker
              i stället ta upp den andra aspekten, den som vi inte i dag ska
              besluta om men som jag menar egentligen är oerhört mycket mer
              central att begrunda. Det handlar om Riksrevisionens uppdrag som
              sådant.
            </seg>
            <seg n="e2653e01">
              Enligt utredarna ska Riksrevisionens granskning begränsas till
              att huvudsakligen gälla effektivitetsrevision med betoning på
              de tre så kallade e:na, efficiency, effectiveness and economy
              med ett tillbakasättande av regelefterlevnaden. Det som är utredningens
              förslag blev också riksdagsstyrelsens förslag och har blivit konstitutionsutskottets
              förslag. Det är det förslaget vi skulle ha beslutat om i dag men
              som man skjuter upp till hösten.
            </seg>
            <seg n="7c2e603a">
              Jag tycker att det är ett egendomligt förslag att snäva in Riksrevisionens
              granskningsmandat. Om inte Riksrevisionen ska granska compliance,
              regelefterlevnad, vilket organ ska då göra det? JO, kanske någon
              säger. Fel säger jag. JO granskar inte regler. JO granskar juridik
              och lagar. Om Riksrevisionen ska befrias från denna granskning
              av regelefterlevnaden blir detta en fråga som kommer att bli helt
              hängande i luften.
            </seg>
            <seg n="6aafb312">
              Fru talman! Frågan om vad som ska ingå i Riksrevisionens mandat
              är extremt viktig. Här tangerar vi den centrala målkonflikten
              mellan demokrativärden och ekonomivärden. Om bara de ekonomiska
              värdena granskas kan det lätt bli att man upphöjer principen ändamålet
              helgar medlen till norm, underförstått att om bara de ekonomiska
              utfallen blir tillräckligt bra spelar det ingen roll hur de har
              uppnåtts. Ska vi tolka detta som ett uttryck för att mutor faktiskt
              är okej bara de ökar den ekonomiska måluppfyllelsen? Så skulle
              faktiskt den yttersta konsekvensen bli om man rätt ska förstå
              och läsa utredningens, riksdagsstyrelsens och konstitutionsutskottets
              förslag.
            </seg>
            <seg n="1180f2d3">
              Hur ska vi tolka en svag måluppfyllelse av de ekonomiska värdena
              om samtidigt de andra värdena har uppfyllts med bred marginal?
              Världen är inte så enkel att allt kan mätas längs en ekonomisk
              måttstock. I politiken inkluderas regelmässigt fler parametrar
              än de ekonomiska, nämligen jämställdhet, jämlikhet, solidaritet,
              rättvisa, regional balans, klimatansvar för att nämna några. Det
              är inte sällan runt just dessa parametrar som de politiska striderna
              utkämpas. Hur mycket, fru talman, får rättvisa kosta? Hur mycket
              får regional balans kosta? Hur ska det ena målet mätas mot det
              andra när det är bara den ekonomiska dimensionen som ska få ingå
              i Riksrevisionens mandat?
            </seg>
            <seg n="422bb3ef">
              Allvarligare är det dock om Riksrevisionens mandat begränsas
              till den extrema form av effektivitetsgranskning som föreslås
              i betänkandet. Då kan regeringen, regeringsmajoriteten eller regeringsunderlaget
              i riksdagen underkänna granskningar med argumentet att Riksrevisionen
              har överskridit sina befogenheter. Därför behöver man då inte
              fästa något avseende vid de rekommendationer som granskningen
              givit upphov till. Detta vore mycket illa.
            </seg>
            <seg n="11ea7234">
              Slutligen är det värt att notera att utredningens förslag, som
              riksdagsstyrelsen och konstitutionsutskottet därefter har gjort
              till sitt, bygger på en missuppfattning. I utredningen drivs linjen
              att Riksrevisionens granskning i alldeles för ringa grad har handlat
              om effektivitet utan främst gällt regelefterlevnaden. Som stöd
              för detta hänvisas till en enda rapport Anders Grönlunds. Det
              är en utmärkt rapport, kära kolleger. Läs den!
            </seg>
            <seg n="81ad252b">
              Då kommer ni att finna att i motsats till vad utredaren hävdar
              och skriver visar Grönlunds rapport i själva verket att huvuddelen
              av Riksrevisionens granskningsrapporter ligger inom vad som traditionellt
              betraktas som effektivitetsrevision låt vara att en merpart av
              granskningarna därutöver också innehåller ett moment av teknisk-juridisk
              granskning. Men vad är det för fel på det? Är inte det i själva
              verket mycket bra?
            </seg>
            <seg n="800dc4ea">
              Och vad ska man då säga om finansutskottets yttrande, som KU
              lutar sig mot? På ett nästan orwellskt sätt konstaterar finansutskottet
              att om granskningsmandatet snävas in till att handla främst om
              de ekonomiska aspekterna innebär det i själva verket en vidgning
              av mandatet. Det ska tolkas som att effektivitetsrevisionen inte
              ska snävas in mot regelefterlevnad. Men var står det att läsa
              någonstans i de lagar och förordningar som styr Riksrevisionens
              arbete? Den tolkningen finns inte någonstans utom möjligen i finansutskottets
              fantasivärld. Nej, den dag dessa formuleringar kom på pränt var
              inte en av finansutskottets bästa dagar. Jag undrar om någon ledamot
              i utskottet över huvud taget har läst Grönlunds rapport.
            </seg>
            <seg n="f7e79865">
              Fru talman! En enda rapport som därtill har missuppfattats med
              detta underlag ska riksdagen nu ge upp en del av sin kontrollmakt.
              Detta är någonting alldeles oerhört och djupt beklagligt.
            </seg>
            <seg n="50821832">
              Riksrevisionen är ett av de redskap, kanske det viktigaste, som
              står till riksdagens förfogande för att fullgöra vår kontrollfunktion.
              Därför kan det aldrig ligga i riksdagens intresse att begränsa
              Riksrevisionens mandat ty då försvåras automatiskt vårt arbete.
              Varför ska vi ledamöter i den här kammaren aktivt och frivilligt
              delta i detta? Vilka signaler skickar det till våra väljare att
              riksdagens ledamöter helst ser att det egna uppdraget urholkas?
              Det ligger i vårt demokratiska uppdrag att hålla uppsikt över
              den verkställande makten. När vi kapitulerar inför detta öppnar
              vi i stället för maktmissbruk. Alternativt överlåter vi kontrollfunktionen
              till någon annan. Vem kan det vara medierna kanske?
            </seg>
            <seg n="3acffa5d">
              Vilken blir då vår uppgift i den här kammaren vi som har valts
              av det svenska folket för att företräda dem? I betänkandet har
              det konstaterats att vi inte i dag ska besluta om Riksrevisionens
              mandat. Det ska skickas över till nästa riksmöte efter sommaren.
            </seg>
            <seg n="0674ca11">
              Med dessa ord, fru talman, kan jag bara uppmana ledamöterna att
              under sommaren i lugn och ro begrunda vad man nu har föreslagit
              att vi ska göra. Förhoppningsvis kommer man då på andra tankar
              och stryker förslaget om att begränsa Riksrevisionens mandat.
            </seg>
            <seg n="e4f9bfc0">
              Därutöver yrkar jag bifall till motion 2009/10:K6. Eva Flyborg
              och jag har två motioner med lika lydelse, och vi har bestämt
              oss för att yrka bifall till endast en av dem. Det är onödigt
              att låta dessa ställas mot varandra i kammaren.
            </seg>
          </u>
          <note type="speaker" n="2deaa97c">
            Anf. 4 EVA FLYBORG (fp):
          </note>
          <u who="Q4948373" xml:id="i-407916269e47ba80-0" n="b5fb133a">
            <seg n="ed063f64">
              Fru talman! Jag börjar med att yrka bifall till min motion K7,
              för det var det vi kom överens om. Jag vill bara rätta föregående
              talare i den lilla detaljen; det är K7 som vi yrkar bifall till
              och även tänker begära rösträkning om senare i kammaren. Nu vet
              ni det.
            </seg>
            <seg n="98b6a2c8">
              Jag instämmer i det övriga som Anne-Marie Pålsson har sagt, särskilt
              i de delar som rör beredningen av ärendet och hur det kom till,
              hur utredningen har gått till och så vidare. Där har jag ingen
              annan mening.
            </seg>
            <seg n="7605c447">
              Fru talman! Betänkandet innehåller en genomgång av Riksrevisionen.
              Det finns en del fel. Det finns större fel och mindre fel. Ett
              mindre fel är att den kom för tidigt alldeles för tidigt. Som
              vi hörde föregående talare säga kom den redan efter fyra år. Vi
              vet att när vi bildar en ny myndighet, dessutom genom att slå
              samman två gamla institutioner åtminstone var den ena, Riksdagens
              revisorer, mycket gammal innebär det vissa uppstartningsproblem,
              helt enkelt. Allting löper inte på smidigt från början. Det var
              dessutom två helt olika kulturer som här skulle smälta samman.
              Man skulle också ha ett tredelat ledarskap när man bildade Riksrevisionen,
              vilket jag tror var ganska bra. Det var en hel del stormar i början,
              och jag tror att man kunde känna en gemenskap och en trygghet
              i att vara tre chefer.
            </seg>
            <seg n="63dafdc8">
              Men detta kom som sagt alldeles för tidigt. Genom att göra så
              här sätter man egentligen i stället krokben för själva reformen
              som sådan, även om det inte var meningen. Nu, fru talman, efter
              sju år, hade det varit mycket lämpligare. Det är också den tid
              man brukar säga att man får ge nya verksamheter och nya myndigheter,
              särskilt en sådan här viktig myndighet. Man får ge dem den tiden
              för att hitta former för att sansa sig i det de gör. Det hade
              varit bättre att göra så. Men detta är ett av de mindre problemen.
            </seg>
            <seg n="c241ddef">
              Ett av de större är att man på det här sättet också snävar in
              granskningsmandatet. Det ska vi återkomma till i höst. Jag ska
              inte lägga mer tid och krut på det i dag annat än att säga att
              det vore djupt olyckligt om man gick på den linje som man föreslår
              i betänkandet.
            </seg>
            <seg n="fb874371">
              Jag tycker att Riksrevisionen har hittat sina former. Den gör
              bra och relevanta bedömningar och den ska ha det fria mandatet,
              fru talman, att göra de begränsningar och de bedömningar som är
              relevanta. Det är det vi har Riksrevisionen till. Det är Riksrevisionen,
              och inte vi här i kammaren, som ska göra dessa relevanta bedömningar.
            </seg>
            <seg n="ce1bc8e4">
              Det är också viktigt, fru talman, att vi tittar på Riksrevisionens
              output. Vad är det den producerar egentligen? Det är en mängd
              rapporter. Jag vet att ledamöterna här i kammaren har precis lika
              mycket rapporter, inkommande mejl, samtal, brev och sammanträden
              som jag har. Det är fullt på mitt skrivbord, det är fullt i mina
              väskor och det är fullt i min inkorg och i min utkorg. Och så
              ska man läsa en riksrevisionsrapport dessutom, som kanske inte
              ens berör ens eget område! Hur många i kammaren har läst alla
              Riksrevisionens rapporter från 2003? Det har jag, fru talman,
              och möjligtvis också Anne-Marie Pålsson och kanske någon mer.
              Men vi är mycket få. Det är en mycket exklusiv skara och klubb
              nästan som presidenternas klubb, fast vi inte har några.
            </seg>
            <seg n="14801bb5">
              Poängen med detta är att det inte är så många som läser hela
              revisionsrapporterna. Revisionsrapporter och revisionsfrågor i
              sig är inte sexiga, så att säga. Det är inte kul och hett att
              hålla på med uppföljning. Det blir ingen politisk karriär av det,
              men det är det revision handlar om. Man tar en stickprovskontroll
              och ser efter om det man har beslutat har blivit gjort. Blev det
              som det var tänkt? Blev riksdagens vilja lag, och blev det också
              verklighet?
            </seg>
            <seg n="c12cb740">
              Det är däremot viktigt med revisionskompetensen. Man ska läsa
              och man ska förstå. Man ska kritisera metoderna som Riksrevisionen
              har valt, till exempel. Är det rätt metoder? Ska man bara läsa
              rapporter, eller ska man ge sig ut på fältet? Eller är det fel?
              Får man en felaktig bild då? Ska man göra på ett helt annat sätt?
              Vilket urval ska vi ha?
            </seg>
            <seg n="98440b69">
              Alla ni som har läst statistik på universitetet precis som jag
              vet att det är en vetenskap i sig hur man gör urvalet och hur
              man begränsar det. Beroende på hur man gör en avgränsning kan
              man få helt olika resultat. Det handlar om slutsatser och relevans.
              Är det som man kommer fram till över huvud taget relevant? Allt
              det här, fru talman, hänger samman med revisionskompetensen. Hur
              roligt det än skulle vara tror inte jag att vi kan slå i 349 ledamöter
              i denna kammare att aktivt bli bra på revisionskompetens, för
              det är detta det handlar om.
            </seg>
            <seg n="6532c3d4">
              Det är det man inte riktigt har förstått i utredningen. Styrelsen
              har med åren skaffat sig kompetens. Det får man inte dag 1 och
              sammanträde 1, utan det skaffar man sig genom åren genom att göra
              fel och att göra rätt och genom att utvecklas tillsammans. Det
              var ingen som hade den erfarenheten när vi tillsatte styrelsen.
            </seg>
            <seg n="78bdd068">
              Jag kan ärligt säga att mitt parti var emot att ha en styrelse.
              Det säger jag som Riksrevisionens ordförande. Fortfarande tycker
              jag att det egentligen var fel att ha en styrelse, men det som
              var bra med styrelsen och som vi inte alls fångar in i detta olyckliga
              betänkande från KU är just revisionskompetensen. Har KU verkligen
              tänkt sig att alla ledamöter nu ska börja plugga revision? Det
              är faktiskt det ni säger. Annars kommer rapporterna inte att bli
              värdefulla. Kan man inte ställa rätt kontrollfråga vet man inte
              heller hur värdefull rapporten är.
            </seg>
            <seg n="9c649300">
              Billy Gustafsson från Socialdemokraterna frågade tidigare hur
              vi ska säkerställa kvaliteten. Det var en väldigt bra fråga. Ärade
              ledamöter av KU, det borde ni ha tänkt på innan ni skrev det här
              betänkandet! Det är just detta som är problemet det finns ingen
              som utvecklar kvaliteten nu. Vi kan ha olika åsikter om styrelsen
              jag tyckte inte att den skulle vara där från början men den har
              utvecklat den kompetensen.
            </seg>
            <seg n="ed286801">
              Nästa fråga som Billy Gustafsson hade var: Vem ska granska granskarna?
              Det är en ännu bättre fråga, men det finns inget svar på den.
              Nu finns det en styrelse som granskar granskaren, som står fri
              från granskaren. Vi granskar budget och hur man gör med personalen,
              vi granskar rapporter och personaltillsättningar. Jag lovar er
              att vi har mycket högt i tak i styrelsen. Från höger till vänster
              har vi samma mål, samma ambition och samma uppriktighet i omsorgen
              både om riksdagen och om Riksrevisionens väl och ve. Jag vill
              säga lovord till samtliga partiers företrädare: Detta är en mycket
              bra styrelse som tar sitt uppdrag på allvar. Det är väldigt sällan
              några partipolitiska frågor. I styrelsen har vi gemensamt förmått
              att höja oss över den partipolitiska vardagen. Lycka till med
              att göra det i vart och ett utskott! Med ena handen ska man driva
              igenom regeringens politik, och med andra handen ska man säga
              att det är dåligt och att regeringen ska gå hem och göra om. Det
              går inte. Det funkar inte så!
            </seg>
            <seg n="a3a92449">
              Detta har resten av världen förstått. Våra motsvarigheter ute
              i världen skulle inte komma på tanken att göra så som ni nu föreslår
              att riksdagen ska göra aldrig i livet! Jag har pratat med flera
              ordförande i andra länder, och de säger bara: Oh dear! Are you
              sure? Det är vi ju tyvärr eller rättare sagt: Ni är det, för jag
              är helt emot detta.
            </seg>
            <seg n="5793acc3">
              Vi kommer att tappa kompetensen, och vi kommer därmed också att
              förlora granskningsmakt. Och det är mycket olyckligt.
            </seg>
            <seg n="51c8a408">
              Utskotten kommer inte att hinna med. Finns det något utskott
              som har för lite att göra i dag? Var snäll och ropa från bänkarna.
              För protokollet kan jag säga att det inte var några röster som
              höjdes. Det finns inget utskott som har för lite att göra. Alla
              utskott har för mycket att göra. Vi hinner inte med det vi ska
              göra nu. Dessutom har vi själva bestämt att vi ska ha en helt
              annan uppföljnings- och granskningsagenda och följa upp gamla
              beslut som vi måste fatta.
            </seg>
            <seg n="63831b14">
              Till detta lägger vi EU-frågor, som vi inte heller är särskilt
              duktiga på om vi ska vara ärliga. Det är ett stort arbete som
              ska till, och det måste vi också hitta tid, ork och intresse för.
              Och nu ska vi lägga på alla Riksrevisionens rapporter. Lycka till,
              säger jag. Det kommer inte att fungera. Det vet vi redan nu.
            </seg>
            <seg n="6cafb2d7">
              Utskotten har redan börjat signalera att de inte kommer att orka
              med detta. Man undrar: Vad tänker de på? Ja, fråga inte mig, svarar
              jag. Fråga KU!
            </seg>
            <seg n="7016a9c6">
              I andra länder har man ett mottagande utskott som får revisionskompetensen.
              Man utvecklar den med åren, för den föds man definitivt inte med.
              Då kan man ha utfrågningar där båda sidor samtidigt får göra sitt
              framträdande. Riksrevisionen kan komma och ge sin bild av ett
              problem. Man kan samtidigt kalla regeringsföreträdare som får
              ge sin bild. Utskottet kan fatta beslut och gå vidare. Det är
              mycket bra. Man får dessutom publik uppmärksamhet, vilket flera
              har frågat efter här i dag.
            </seg>
            <seg n="5237c28d">
              Detta är ett utmärkt sätt att få publik uppmärksamhet, där folket
              får veta hur vi använder folkets skattepengar. Det är ju inte
              våra egna pengar vi hanterar, utan det är folkets skattepengar.
              I England heter det Public Accounts Committee. Det är en bra beskrivning.
              Människor ska veta hur vi hanterar deras skattemedel, och det
              hade varit utmärkt att göra det med ett mottagande utskott som
              har tid att lägga på detta, erfarenhet i revisionsfrågor och som
              dessutom kan granska den som granskar och ställa kvalitetsfrågor.
            </seg>
            <seg n="bfe7b40c">
              Det finns en annan dimension av detta. Hur gör man när en revisionsrapport
              spänner över många områden? Någon säger att vi kan ha ett sammansatt
              utskott. Hur gör vi då när det är fyra, fem eller sex utskott
              som är inblandade? Ska vi hitta tider som passar alla sex, och
              vem ska ha hand om själva frågan? Hur gör vi sedan med erfarenheter
              från detta vem tar det ansvaret? Ingen. Den erfarenheten kommer
              att försvinna ut.
            </seg>
            <seg n="dde4ac66">
              Man sätter samman ett sammansatt utskott för en riksrevisionsrapport.
              När det sedan kommer en ny rapport, ska man då sätta till ett
              till utskott? Nej, då hinner man inte, för man ska ta hand om
              EU-frågor eller det är något annat som ska debatteras. Så kommer
              det att bli. Vi kommer inte att hinna med. Vi kommer att förlora
              granskningsmakten.
            </seg>
            <seg n="7109d736">
              I början nämnde man det tredelade ledarskapet, och nu säger man
              att det ska finnas kvar. Där är alla de tre lika mycket värda,
              fast en är värd lite mer än de andra fast samtidigt lika mycket.
              Det är ingen bra ordning. Det var kanske värdefullt i början att
              man var tre, för det stormade mycket, men nu hade det varit klokt
              av KU att sätta ned foten och säga att vi ska ha en myndighetschef.
              Det är bra för det utåtriktade arbetet, och det är bra för personalen
              och det inåtriktade arbetet att ha en tydlig chefsröst.
            </seg>
            <seg n="df472e35">
              Det insynsråd som man ska sätta till förlorar alla befogenheter.
              Styrelsen är i dag ett väldigt relevant bollplank, för man har
              makten över budgeten. Det är något helt annat än att vara ett
              insynsråd med en totalt blank agenda. Jag kan bara gissa hur mötena
              kommer att gå till och hur attraktiv den placeringen kommer att
              vara. Jag tror inte att den blir särskilt attraktiv.
            </seg>
            <seg n="0aebf0b4">
              Varför gör man då inte som i andra länder? Varför vill vi förlora
              makt? Det kan jag inte svara på. Jag har en känsla av att vissa
              ärenden tenderar att rinna igenom ganska oantastade. Det här är
              ingen lätt materia att sätta sig in i. Det finns utredningar som
              ligger till grund för att riksrevisionsreformen blev som den blev.
              Det finns delade utredningar i detta. Man måste känna till revisionsfrågor
              och hur det fungerar. Man måste känna till kvaliteten på rapporterna
              och hur metodutveckling och så vidare fungerar. Det är inte lätt.
              Jag tror att det här är ett sådant sällsynt ärende som väldigt
              få egentligen har satt sig in i och läst själva betänkandet, och
              det är dess värre ännu färre som har tänkt sig in i konsekvenserna.
            </seg>
            <seg n="6b4d2c8e">
              Fru talman! Liksom Pontius Pilatus får jag två mina händer.
            </seg>
            <seg n="41e4e3f8">
              Jag och min son Karl brukar jämföra vad vi ska göra under våra
              veckor innan jag åker i väg. Han hade en musikuppvisning i går
              som jag naturligtvis missade. Jag skulle vara här i dag. Jag sade
              att jag nog blir ganska ensam i den här debatten. Jaha mamma,
              sade han, är det du mot alla? Jag sade att det nog blir nästan
              så några pålitliga kamrater kommer nog också att gå upp. Då tänkte
              han en stund, och sedan frågade han: Mamma, har du rätt eller
              fel då? Jag tror faktiskt att jag har helt rätt, sade jag, men
              jag blir ganska ensam. Då tänkte han en stund igen, sedan sade
              han: Mamma, då ska du stå fast vid det. Tala om vad du tycker,
              för det är rätt även om alla andra tycker tvärtom!
            </seg>
            <seg n="7bcfc6a0">
              Jag gör precis som min son säger i det här fallet. Jag ska rekommendera
              riksdagen att läsa betänkandet och att återförvisa ärendet till
              KU, men jag yrkar inte på det, utan jag yrkar bifall till min
              motion.
            </seg>
          </u>
          <note n="bae916f9">
            I detta anförande instämde Anne-Marie Pålsson (m).
          </note>
          <note type="speaker" n="781ad036">
            Anf. 5 ELISABETH SVANTESSON (m):
          </note>
          <u who="Q4981393" xml:id="i-5e09ba67cb6eaf6a-0" n="2e23baad">
            <seg n="90814c0b">
              Fru talman! Jag inser att en del inte vill att jag ska förlänga
              debatten, men jag tänker ändå ägna några minuter åt detta mycket
              viktiga betänkande. Det är inte så ofta vi i kammaren diskuterar
              revisionsfrågor på detta sätt. Visserligen diskuterar vi ofta
              resultatet av olika granskningsrapporter, men vi diskuterar väldigt
              sällan hur riksdagens möjligheter att utöva kontrollmakt gentemot
              regeringen kan stärkas.
            </seg>
            <seg n="e40f7eba">
              Precis som har sagts tidigare är det nu sju år sedan Riksrevisionen
              bildades, och för tre år sedan beslöt riksdagsstyrelsen att det
              var dags för en översyn av reformen. Om det var för tidigt eller
              inte kan vi naturligtvis diskutera; det finns inte en sanning
              i detta. Jag är dock glad att det precis som Billy Gustafsson
              tidigare nämnde är sju partier som faktiskt är eniga både i utredningen,
              riksdagsstyrelsen och KU. Till skillnad från vad flera andra före
              mig har sagt tror jag nämligen att denna reform kommer att göra
              att vi får en ännu mer effektiv och träffsäker revision.
            </seg>
            <seg n="04a328cf">
              Jag tänker ägna en minut åt att ge en historisk tillbakablick.
              Statlig revision är ingenting nytt, utan det har funnits i Sverige
              sedan 1500- och 1600-talen. Riksdagens revisorer inrättades dock
              1810, och uppgiften på den tiden var att på ständernas vägnar
              granska riksräkenskaperna. Man ville helt enkelt balansera kungens
              makt och ge riksdagens finansmakt en reell innebörd.
            </seg>
            <seg n="c6657165">
              Drygt hundra år senare bildades Riksräkenskapsverket, och det
              kan man säga var det första statliga revisionsorganet i modern
              mening. Det handlade mycket om kamerala funktioner, men redan
              då hade man som uppgift att pröva om myndigheternas anslag var
              ändamålsenliga. År 1943 tillkom Statens sakrevision, som skulle
              kontrollera att den statliga verksamheten var ändamålsenlig och
              sparsam. Dessa två myndigheter slogs 1961 ihop till Riksrevisionsverket,
              som fick i uppgift att både bedriva sakrevision och räkenskapsrevision.
            </seg>
            <seg n="c982d5d6">
              Vi har i Sverige en lång tradition som vi ska vara stolta över.
              Vi har länge tyckt att en årlig finansiell revision har varit
              viktig, men vi har också som riksdag varit måna om att veta ifall
              saker har gjorts på bästa och om man har gjort det på ett för
              skattebetalarna medborgarna kostnadseffektivt sätt. Bildandet
              av den nuvarande myndigheten föregicks som ni vet av tre utredningar
              här i riksdagen. Till slut landade man 2003 i bildandet av Riksrevisionen.
            </seg>
            <seg n="e2e800e9">
              Det fanns en principiell ståndpunkt som riksdagen var väldigt
              noga med vid den tiden, och det var att den nationella revisionen
              skulle ligga här, under riksdagen. Att splittra resurser på två
              myndigheter var inte optimalt, och dessutom kunde man absolut
              ifrågasätta oberoendet när en myndighet underställd regeringen
              också granskade regeringen och andra myndigheter. Med denna nya
              ordning har vi i både riksdag och regering fått bättre kunskapsunderlag
              för det politiska beslutsfattandet. Det var alltså många som var
              glada när Riksrevisionen kom på plats 2003.
            </seg>
            <seg n="2d592f43">
              Fru talman! Jag vill bara nämna ett par saker i denna utredning.
              Vi har från både Billy Gustafsson och Ingvar Svensson hört lite
              om de förändringar som nu sker. Jag är dock övertygad om att det
              faktum att vi får ett entydigt beslut för hanteringsordning kommer
              att leda till ökad tydlighet och transparens, vilket är otroligt
              centralt ur ett medborgarperspektiv. Som vi tidigare har haft
              det två vägar har krånglat till situationen.
            </seg>
            <seg n="74c50ab7">
              Riksrevisionen, som är en myndighet under riksdagen, kommer i
              framtiden att lämna sina effektivitetsgranskningar direkt till
              riksdagen. Riksdagen svarar för att de sedan överlämnas till regeringen
              för yttrande. Eftersom regeringen har fyra månader på sig att
              tala om för riksdagen vilka åtgärder man tänker vidta eller har
              vidtagit tror jag att detta kommer att sätta ett ökat tryck på
              regeringen och också öka aktiviteten här i riksdagen.
            </seg>
            <seg n="371d592d">
              Fru talman! Det fanns en stor enighet om att styrelsen skulle
              ersättas med ett parlamentariskt råd. Jag ingick också i den utredning
              som både Billy och Ingvar nämnde tidigare, och vi var eniga i
              beslutet även om vi sedan hade en stor diskussion om vart granskningarna
              ska komma och vem som ska behandla dem i riksdagen.
            </seg>
            <seg n="d558f568">
              Jag delar inte meningen att vi nu kommer att se att effektivitetsgranskningarna
              helt kommer att försvinna här i riksdagen. Vi hade i denna utredning
              många, långa diskussioner om huruvida vi ska ha ett revisionsutskott
              eller inte. Jag vill säga att denna fråga är otroligt genomarbetad.
              Vi har studerat andra länder. Detta är inget vi kom på över en
              kafferast och tänkte: Det här var en bra idé.
            </seg>
            <seg n="d369cd44">
              Sveriges parlament liknar inte andra parlament. Vi har en fackutskottsprincip
              där utskotten ansvarar för budget, och utskotten ansvarar för
              lagstiftning. Därför tycker vi också att det är rimligt att utskottet
              tar denna uppgift på allvar, tar till sig dessa granskningar och
              bearbetar dem. Vi tror att styrelsen på många sätt har varit ett
              filter mellan riksdag och riksrevision och att detta blir en närmare
              koppling.
            </seg>
            <seg n="e8dce08a">
              Det är enligt mitt sätt att se på det inte så att styrelsen är
              den som granskar granskarna. Nej, de som granskar granskarna måste
              vara helt andra aktörer. Vi har till exempel ett vetenskapligt
              råd. Vi har också sett att Riksrevisionen använder utländska akademiker
              för att se om det är en bra kvalitet i rapporterna. Det är inte
              riksdagsledamöter som ska vara de främsta granskarna av kvalitet,
              men det är absolut viktigt att vi också ställer rätt frågor. Jag
              har dock mer tilltro till riksdagsledamöterna i utskotten än vad
              vi hörde tidigare. Jag tror att det i alla utskott finns många
              kloka riksdagsledamöter som kommer att ställa mycket relevanta
              frågor.
            </seg>
            <seg n="5d8eb031">
              Jag hoppas och tror att vi kommer att få en mer aktiv riksdag
              och mer aktiva utskott. I dag har det ändå varit så att utskotten
              på något sätt har tänkt att Riksrevisionsstyrelsen sköter detta
              och att man inte behöver bry sig så mycket om granskningarna.
              De har kommit som ärenden, och man har diskuterat dem lite lätt.
              Nu får vi dock en snabbare ordning. Rapporterna kommer fortare
              hit, regeringen måste reagera snabbare och utskotten kommer att
              bli mer aktiva. Det är min fulla övertygelse. Med detta sagt finns
              det dock fler sätt att göra det på. Det finns inte bara ett rätt
              sätt här, tror jag.
            </seg>
            <seg n="1c4a2b42">
              Min talartid går, och då pratar jag ändå fort. Jag ska nu försöka
              säga något slutligt om effektivitetsgranskningarna, som jag tycker
              är otroligt viktiga. Det är inte så att vi i utredningen från
              början bara läste igenom Anders Grönlunds rapport och tänkte att
              han hade rätt, gjorde vår egen tolkning av detta och sade att
              vi vill se en viss annan fokusering på dessa effektivitetsgranskare.
              Vi ska komma ihåg att Riksrevisionens bildande 2003 inte föregicks
              av en diskussion här i riksdagen om hur effektivitetsgranskningarna
              skulle se ut. Jag tror att riksdagen då trodde att dessa rapporter
              i mångt och mycket skulle fortsätta att ha ungefär samma inriktning
              som tidigare. Så blev inte fallet. Fallet blev i stället att vi
              gjorde våra egna.
            </seg>
            <seg n="ad918108">
              Vi hade två personer som under flera år arbetade heltid i denna
              utredning, så vi gjorde också en egen granskning av hur rapporterna
              såg ut. Det var väldigt tydligt så att rapporterna hade ett fokus
              på regelefterlevnad, och det ska de även fortsättningsvis ha.
              Det är viktigt att Riksrevisionen arbetar med denna form av effektivitetsgranskning,
              som kallas compliance. Till viss del gör dock även JO det, för
              de har också regelefterlevnad, men vi vill se en bredare ansats
              i dessa rapporter. Vi som riksdag tycker att det är viktigt med
              dessa tre e:n economy, effectiveness och efficiency. Varför tycker
              vi det? Låt mig säga att det inte är insnävning utan en breddning.
            </seg>
            <seg n="9b95156e">
              När det gäller efficiency handlar det inte främst om att sänka
              kostnaderna, utan det handlar om att se om det går att få ut mer
              verksamhet från insatta pengar. När vi pratar om economy handlar
              det om kostnadsbesparingar, och vi har i flera rapporter nu på
              slutet sett att dessa diskussioner kommer med mycket mer i granskningsrapporterna.
              Det svåraste begreppet är naturligtvis effectiveness, eftersom
              det inte handlar om att ta sin utgångspunkt i resursåtgången utan
              att mycket mer diskutera förhållanden mellan mål, medel och effekter.
              Det är ingen lätt form av granskning; det är inte ett sätt att
              granska, men det är ett annat angreppssätt som jag tror att riksdagen
              behöver mycket mer av.
            </seg>
            <seg n="7ba1b9d0">
              Vi behöver både compliance regelefterlevnad och det mycket bredare
              anslaget av de tre e:na. Detta tror jag också kommer att göra
              att medborgarna uppfattar att de mycket mer kan se om de har fått
              ut rätt sak ur sina skattepengar och om dessa används på bästa
              sätt. Vi kan gå tillbaka ända till 1920 då man var tydlig med
              att prata om huruvida det var ändamålsenligt och sparsamt. Detta
              vill vi se mer av från Riksrevisionen.
            </seg>
            <seg n="5398f986">
              Fru talman! Vi ska vara jättestolta över den tradition vi har
              både av finansiell, årlig revision och sak- och effektivitetsrevision.
              Det är en central uppgift för riksdagen att utöva kontrollmakt.
              Vi vet att vi som politiker tenderar att prata om framtiden hellre
              än att titta bakåt. Men vi har det här som uppgift, och det är
              viktigt att alla tar den uppgiften på allvar.
            </seg>
            <seg n="98db882b">
              Med en oberoende revision som skickar rapporterna direkt till
              oss tror jag att vi kommer att få mer aktivitet. Vi måste alla
              ta ansvar för att det blir mer aktivitet och att vi får ett större
              fokus på den viktiga uppgift som vi faktiskt har: att granska
              regeringen och dess myndigheter.
            </seg>
          </u>
          <note type="speaker" n="7b94d3c7">
            Anf. 6 ANNE-MARIE PÅLSSON (m) replik:
          </note>
          <u who="Q4768099" xml:id="i-0562220d4fda2c18-1" n="136b9342">
            <seg n="94087358">
              Fru talman! Jag begärde inte replik primärt för att förlänga
              debatten utan för att få tillfälle att göra en ändring i min tidigare
              utsaga. Jag yrkar inte bifall till motion K6 utan K7, så får vi
              det taget till protokollet.
            </seg>
            <seg n="a1a94d0f">
              Men jag kan förstås inte låta bli att säga något välvilligt om
              den här utredningen och det arbete som Elisabeth Svantesson har
              lett. Det har kommit en del bra saker i utredningen, till exempel
              att regeringen ska inkomma med svar till riksdagen inom en kortare
              tid än vad som är fallet i dag. Det tycker jag är alldeles utmärkt.
            </seg>
            <seg n="00dac308">
              Med det sagt kvarstår ändå en rad frågetecken. Låt mig därför
              ställa några frågor till Elisabeth Svantesson.
            </seg>
            <seg n="ac77260c">
              Elisabeth Svantesson påstår att utredningen har studerat hur
              det ser ut i andra länder. Vilka slutsatser drar ni i utredningen
              av att ni rekommenderar att göra tvärtemot vad man gör i alla
              andra länder? Det är intressant. Har man inte lärt sig någonting,
              eller tycker man att Sverige och vad Sverige gör alltid är bäst
              och att man i andra länder inte har någonting att bidra med?
            </seg>
            <seg n="6dbc9239">
              Den andra frågan jag har rör det här med effektivitetsrevision
              och insnävningen. Varför tänkte utredningen över huvud taget i
              termer av att man ska precisera ett mandat? Är det inte så att
              det allra bästa är att ha ett fritt mandat och överlåta detta
              mandat och hur man ska fylla upp det till Riksrevisionen? Med
              nödvändighet kommer det här att innebära att granskningsrapportens
              utseende kommer att variera över tiden, bitvis beroende på vilka
              som är riksrevisorer. Bara idén att säga att så här ska ni göra
              skickar ju väldigt konstiga signaler.
            </seg>
            <seg n="aea3bdd5">
              Varför var man så angelägen vid den tidpunkten att så hårt betona
              de ekonomiska faktorerna, samtidigt som ni i utredningen måste
              ha varit fullständigt medvetna om att ekonomin bara är en sak
              och aldrig kan ses isolerat från andra ting?
            </seg>
          </u>
          <note type="speaker" n="d956ce4c">
            Anf. 7 ELISABETH SVANTESSON (m) replik:
          </note>
          <u who="Q4981393" xml:id="i-5e09ba67cb6eaf6a-1" n="2e23baad">
            <seg n="8799ca22">
              Fru talman! Det sista jag sade var precis att de här tre e:na
              är mycket bredare. Det handlar också om demokratiaspekter. Det
              handlar om mål och måluppfyllelse, och det tycker jag är otroligt
              viktigt.
            </seg>
            <seg n="19055fa3">
              Alla de frågor som Anne-Marie Pålsson ställer tror jag att jag
              svarade på i mitt anförande. Vi tycker inte att det är en insnävning,
              och redan i dag finns det en ram inom vilken Riksrevisionen ska
              verka. Den ramen har vi förtydligat, men inom den ramen kan man
              göra på väldigt många olika sätt. Vi tror att det är viktigt att
              man som man redan har gjort de senaste åren, kanske på grund av
              den här diskussionen har vidgat granskningen till att inte bara
              gälla regelefterlevnad.
            </seg>
            <seg n="d77e70d5">
              När det gäller fackutskott och att göra som alla andra länder
              vill jag säga att jag inte tror att det finns ett rätt och ett
              fel. Man kan göra olika värderingar av detta, men till skillnad
              från andra länder har vi en fackutskottsprincip där man faktiskt
              både har budget och lagstiftning. Då tycker vi att det är rimligt
              att man också tar till sig de här granskningarna.
            </seg>
            <seg n="c4b151b5">
              Jag kan inte säga från min erfarenhet från alla utskottskolleger
              och från min korta tid i styrelsen att inte utskotten skulle klara
              den här uppgiften. Det tycker jag är att skriva dem på näsan och
              förminska dem. Jag tror att det här kan bli mycket bra.
            </seg>
          </u>
          <note type="speaker" n="59f03cc5">
            Anf. 8 ANNE-MARIE PÅLSSON (m) replik:
          </note>
          <u who="Q4768099" xml:id="i-0562220d4fda2c18-2" n="136b9342">
            <seg n="0fb99d41">
              Fru talman! Elisabeth Svantesson och jag har ju haft den här
              diskussionen flera gånger, och det är bara att konstatera att
              vi inte tycker samma sak.
            </seg>
            <seg n="8af15ed9">
              Jag tycker att det är helt rimligt att man kan ha olika uppfattning
              om saker, men jag vill uppmana alla er som sitter här och lyssnar
              och kan bli en smula förvirrade: Läs Anders Grönlunds rapport,
              och bilda er en egen uppfattning om vad den enda forskaren som
              har fått möjlighet att framföra synpunkter på Riksrevisionens
              arbete säger och hur han tolkar Riksrevisionens arbete. Läs den!
              Nöj er inte bara med vad era kompisar i konstitutionsutskottet,
              utredningar eller riksdagsstyrelsen säger. Bilda er en egen uppfattning
              så kanske ni får möjlighet att komma tillbaka till den här diskussionen
              i höst. Jag kommer inte att vara med.
            </seg>
          </u>
          <note type="speaker" n="4e61f027">
            Anf. 9 ELISABETH SVANTESSON (m) replik:
          </note>
          <u who="Q4981393" xml:id="i-5e09ba67cb6eaf6a-2" n="2e23baad">
            <seg n="368672e8">
              Fru talman! Det var ett gott råd som Anne-Marie Pålsson gav till
              ledamöterna i kammaren. Det är nämligen en mycket bra rapport
              som Anders Grönlund och andra har skrivit. Dessutom finns det
              andra forskare, till exempel statsvetare bland annat från Uppsala,
              som vi har tagit in i utredningen och som också har fördjupat
              sig i detta.
            </seg>
            <seg n="6dac29f1">
              Man kan också läsa utredningen där vi har gjort en egen granskning
              och följt upp rapporterna. Utifrån detta kan man uppenbarligen
              dra olika slutsatser.
            </seg>
            <seg n="299b0beb">
              Jag tror och hoppas att de förslag som riksdagen i dag kommer
              att fatta beslut om, och som partierna är eniga om, även om ett
              par ledamöter har en annan mening, kommer att innebära förbättringar
              och ge oss ett skarpare och mer effektivt verktyg för oss att
              arbeta med för att kontrollera regeringen.
            </seg>
          </u>
          <note n="7ae43a7a">
            Överläggningen var härmed avslutad.
          </note>
          <note n="98bda378">
            5 § Grundlagsskydd för digital bio och andra yttrandefrihetsrättsliga
            frågor
          </note>
          <note n="c28b1c37">
            Föredrogs
          </note>
          <note type="speaker" n="efa5298a">
            Anf. 10 MARGARETA CEDERFELT (m):
          </note>
          <u who="Q4942378" xml:id="i-5427cd2454133285-0" n="b6ebd605">
            <seg n="6593d362">
              Fru talman! Det här är ett enigt betänkande. Där finns också
              en motion, inte på själva på propositionen, utan från den allmänna
              motionstiden. Förslaget från utskottet är att lagförslaget antas
              som vilande till nästa mandatperiod.
            </seg>
            <seg n="b91c328a">
              Jag vill säga några korta ord om detta betänkande. Det är viktigt
              och oerhört angeläget att vår lagstiftning, såväl den ordinarie
              lagstiftningen som det som rör våra grundlagar, anpassas och moderniseras
              efter det samhälle vi lever i och samhällets utveckling. Just
              i det här betänkandet handlar det om att ändra tryck- och yttrandefrihetslagarna
              när det gäller digital bio, det vill säga sändningar som också
              görs från databaser, så att detta likställs med de sändningar
              som görs från till exempel ordinarie biofilm på den traditionella
              biografen.
            </seg>
            <seg n="2d637515">
              Det här är viktigt, för vi får ofta höra här i riksdagen att
              lagstiftningsprocessen tar för lång tid, att den inte är modern
              och inte anpassad efter dagens samhälle, fru talman. Därför vill
              jag betona detta just när det gäller grundlagen.
            </seg>
            <seg n="84c2e1b1">
              En annan fråga som är angelägen här handlar om tryck- och yttrandefrihetsförordningen
              när det gäller att förbjuda myndigheter och andra allmänna organ
              att göra efterforskningar. Det är viktigt. Vi har en mängd lagar
              som reglerar detta sedan tidigare meddelarskyddet, tjänstebestämmelser
              i brottsbalken med mera men genom den här lagstiftningen blir
              det också infört i våra grundlagar att det är förbjudet att göra
              efterforskningar.
            </seg>
            <seg n="ccaa2e1e">
              Dessutom jämställs offentliganställda i lagstiftningen, detta
              oavsett om det handlar om statligt anställda, landstingskommunalt
              anställda, kommunalt anställda eller personer anställda i kommunala
              bolag. Det här är en viktig lagstiftning som anpassar våra grundlagar
              efter vad som gäller i dagens moderna samhälle.
            </seg>
          </u>
          <note n="7ae43a7a">
            Överläggningen var härmed avslutad.
          </note>
          <note n="5bb1b0f7">
            6 § En reformerad grundlag
          </note>
          <note n="c28b1c37">
            Föredrogs
          </note>
          <note type="speaker" n="1c35318b">
            Anf. 11 MORGAN JOHANSSON (s):
          </note>
          <u who="Q5887217" xml:id="i-27fe604420f1f664-0" n="908f40f9">
            <seg n="abdebd06">
              Fru talman! Det är på sätt och vis hedrande att få inleda dagens
              debatt om en ny regeringsform. Det är en historisk händelse, den
              största författningspolitiska händelsen på över 35 år. Regeringsformen
              från 1974 ersätts av 2010 års regeringsform.
            </seg>
            <seg n="d4a8b269">
              Den nya regeringsformen är resultatet av ett fyraårigt utredningsarbete
              och av intensiva överläggningar och förhandlingar mellan riksdagspartierna.
              Vi socialdemokrater företräddes i utredningen av mig själv, Marita
              Ulvskog, Lena HjelmWallén och Göran Magnusson. Jag nämner det
              här speciellt för att Göran Magnusson tyvärr gick bort för en
              tid sedan.
            </seg>
            <seg n="47512dce">
              Jag vill bara berätta för riksdagen att Göran Magnusson spelade
              en central roll för att en uppgörelse över huvud taget skulle
              komma till stånd. Det är tragiskt att han inte kan vara med oss
              längre nu när vi så att säga går i mål i detta arbete.
            </seg>
            <seg n="1710a63b">
              Vi är nog alla stolta över att vi till slut kunde komma överens
              om ett helt nytt paket som samtliga sju riksdagspartier kunde
              ställa sig bakom. Det är så vi ska behandla grundlagsfrågor i
              Sverige. Det ska vara långsiktiga och breda överenskommelser som
              borgar för stabilitet i frågor som rör demokratins grundvalar.
            </seg>
            <seg n="e405e945">
              Detta är inte ett område som lämpar sig för kupper eller revolutioner
              där smala majoriteter driver igenom sina käpphästar en period
              för att sedan köras över av en kanske lika smal majoritet nästa
              period om majoritetsförhållandena då har ändrats. Sverige är inget
              Italien i detta avseende tvärtom.
            </seg>
            <seg n="78fab8e1">
              I Sverige eftersträvar vi breda och långsiktiga uppgörelser om
              författningsfrågorna, och det är en mycket stor styrka för vårt
              land. Därför hoppas jag att det som vi såg i tisdags, då den borgerliga
              majoriteten valde att köra över en enig opposition i en fråga
              med klara grundlagsaspekter jag talar om kreditupplysningslagen
              var en engångsföreteelse. Jag hoppas att det som hände i tisdags
              var undantaget och att det som händer i dag är regel.
            </seg>
            <seg n="67a04d16">
              Den regeringsform som vi nu lämnar höll i 35 år. Jag hoppas att
              den regeringsform som vi nu antar ska hålla minst lika länge,
              det vill säga minst 3540 år framåt. Men det kommer i slutändan
              an på de politiska partierna. Vi socialdemokrater kommer i alla
              fall att vårda och hedra denna uppgörelse, och vi utgår från att
              alla partier gör detsamma. Ett handslag är ett handslag.
            </seg>
            <seg n="9240cbe6">
              Det är en lång rad ändringar som föreslås. Samtidigt ska vi nu
              kanske understryka att denna reformering inte ändrar på de bärande
              delarna i det svenska statsskicket: parlamentarism, partival med
              personvalsinslag, kommunalt självstyre, folksuveränitetsprincip,
              respekt för mänskliga fri- och rättigheter. Detta är snarare en
              utveckling av just dessa bärande delar.
            </seg>
            <seg n="53fdb589">
              Författningsreformen innebär inget systemskifte på någon av dessa
              viktiga punkter. Tvärtom bygger vi vidare på den svenska författningsmodellen.
            </seg>
            <seg n="9f3917ad">
              Men visst är det många ändringar som vi gör, och det är omöjligt
              för mig att redogöra för alla. Jag ska ta upp några.
            </seg>
            <seg n="2c4a497e">
              Vi markerar domstolarnas oberoende ställning genom att ge dem
              ett eget kapitel. Samtidigt reformerar vi reglerna kring domarutnämningar.
              Vi utvecklar det kommunala självstyret också det i ett eget kapitel
              och inför en proportionalitetsprincip. Vi skriver in ett skydd
              för forskningens frihet. Vi slår för första gången fast i regeringsformen
              att det samiska folkets kultur ska främjas. Vi gör det lättare
              att anordna kommunala folkomröstningar genom folkinitiativ. Vi
              möjliggör kommunala extraval. Vi slår fast att Sverige är medlem
              i EU och att vi verkar för internationellt samarbete inom ramen
              för Europarådet och FN. Vi utvidgar diskrimineringsskyddet till
              att också omfatta sexuell läggning, och vi markerar barnens rättigheter
              i regeringsformen.
            </seg>
            <seg n="7aad1ce7">
              Det är många ändringar. Jag ska uppehålla mig en smula vid tre
              andra frågor som har dominerat debatten.
            </seg>
            <seg n="b14d2d87">
              Den första gäller det kommunala självstyret. Där inför vi, som
              jag sade, en proportionalitetsprincip som säger att en inskränkning
              av den kommunala självstyrelsen inte bör gå utöver vad som är
              nödvändigt med hänsyn till ändamålet. Men i samma kapitel i grundlagen
              skriver vi också in det kommunala skatteutjämningssystemet. Det
              gör vi just med självstyrelseargumentet, därför att om det kommunala
              självstyret inte bara ska vara en illusion måste det finnas likvärdiga
              ekonomiska förutsättningar för kommuner och landsting att sköta
              om sina viktiga uppgifter: sjukvård, äldreomsorg, barnomsorg och
              skola. Detta ska inte vara beroende av om det bor rika eller fattiga
              människor i en kommun. De ekonomiska förutsättningarna för kommunerna
              att sköta sina välfärdsåtaganden måste vara likvärdiga. Det är
              ett uttryck för en grundläggande solidaritet i samhället och en
              vilja att hålla samman.
            </seg>
            <seg n="b0999dfb">
              För oss socialdemokrater var det därför viktigt att detta kom
              till uttryck också i grundlagen, inte minst eftersom ett antal
              rikare kommuner genom åren har protesterat och gjort gällande
              att detta skatteutjämningssystem skulle strida mot regeringsformen.
              Det har vi hela tiden avvisat. Men när vi nu ändå gör om grundlagen
              är det så att säga lika bra att vi tydliggör detta. Med denna
              nya skrivning kommer kommuner som Täby, Danderyd, Vellinge och
              allt vad de heter aldrig någonsin mer att kunna hävda att det
              kommunala skatteutjämningssystemet strider mot grundlagarna.
            </seg>
            <seg n="a96a8181">
              Det andra som jag ska tala om gäller den så kallade lagprövningsrätten,
              det vill säga frågan om enligt vilka lagar som en domstol ska
              döma om det i ett enskilt fall framstår som en konflikt mellan
              grundlag och vanlig lag. Startpunkten för den diskussionen var
              de borgerligas krav på en författningsdomstol. Det avvisades bestämt
              av oss socialdemokrater och av Vänsterpartiet. En författningsdomstol
              vore nämligen ett systemskifte i författningspolitiken.
            </seg>
            <seg n="716ba720">
              Vi har i Sverige aldrig haft någon maktdelningsprincip av Montesquieus
              typ på det sätt som man har i till exempel USA där domstolar har
              en mycket omfattande befogenhet att med hänvisning till konstitutionen
              överpröva lagar som demokratiskt valda församlingar har fattat
              beslut om. Så har det aldrig varit i Sverige.
            </seg>
            <seg n="e9b4c976">
              I likhet med de övriga nordiska länderna och Storbritannien har
              vår konstitutionella tradition präglats av det som vi kallar för
              folksuveränitetsprincipen, det vill säga att det är folket och
              dess valda ombud som ska bestämma vilka lagar och regler som ska
              gälla i Sverige, inte några oavsättbara jurister. Den principen
              kommer egentligen till uttryck redan i 1 kap. 1 § i regeringsformen:
              All offentlig makt i Sverige utgår från folket.
            </seg>
            <seg n="362e160c">
              Socialdemokratin har varit mycket tydlig i fråga om detta genom
              åren. Tage Erlander som var mångårig socialdemokratisk statsminister
              är en av skaparna av 1974 års regeringsform. Han formulerade det
              på följande sätt:
            </seg>
            <seg n="7a7de2ff">
              Demokratin måste vara handlingskraftig. Människor vill nämligen
              inte nöja sig med att ha rösträtt för rösträttens egen skull.
              De vill att deras politiska ställningstaganden ska få påtagliga
              verkningar för dem själva och samhällslivet. I en demokrati får
              det inte finnas spärrar som omöjliggör att folkviljan kan förverkligas
              snabbt och effektivt. De gamla maktbalansteorierna som kunde försvaras
              i 1800-talets samhälle, då herremakt stod mot bondemakt och då
              ämbetsmannavälde var en realitet, är inte tillämpliga i ett samhälle
              som har erövrat de grundläggande demokratiska förutsättningarna.
            </seg>
            <seg n="994c1a5b">
              Så långt Tage Erlander.
            </seg>
            <seg n="a6aebb93">
              Det handlar om demokrati men också om ansvarsutkrävande. Folket
              måste kunna utkräva ansvar från den som faktiskt beslutar om lagar
              och regler. Det ansvaret kan man inte utkräva av några oavsättbara
              jurister utan bara av de folkvalda. Därför måste det vara i den
              här kammaren som den reella makten ligger. Därför ska vi inte
              ha någon författningsdomstol.
            </seg>
            <seg n="28d0fb07">
              Efter långa diskussioner med de borgerliga i utredningen drog
              de tillbaka sitt förslag om en författningsdomstol och anslöt
              sig till folksuveränitetsprincipen. Det var bra. Det gjorde att
              vi kunde lägga hela den frågeställningen så att säga åt sidan.
              Vi övergick då till att ställa frågan: Hur säkerställer vi att
              grundlagar och vanliga lagar inte kommer i konflikt med varandra?
              Vårt svar var att det sker genom en noggrann beredning innan man
              stiftar lag. Det är det som har brustit på senare år när det gäller
              till exempel a-kassan, sjukförsäkringen, utförsäljningarna och
              fordonsindustripaketet. Beredningarna har ofta varit mycket slarviga.
              Det har också visat sig att man har fått göra kompletteringar
              i efterhand. Det är alltid bäst att göra rätt från början så att
              domstolar inte hamnar i beråd om vilken lag som egentligen ska
              gälla i ett enskilt fall.
            </seg>
            <seg n="51a04fb0">
              Därför stärker vi skrivningen när det gäller när Lagrådet ska
              höras. Genom att det så kallade viktighetskriteriet tas bort kommer
              Lagrådet att höras vid fler tillfällen i framtiden. Vi måste försäkra
              oss om att nya lagar inte strider mot grundlagen, andra lagar
              eller Europakonventionen.
            </seg>
            <seg n="0a4205a0">
              Sedan kan lagstiftaren naturligtvis inte förutse alla konkreta
              fall som en domstol kan ställas inför alldeles oavsett hur stark,
              bra och god beredningen har varit. Därför behövs det också en
              normkontroll efteråt i dessa konkreta fall. Denna normkontroll
              utförs av domstolarna. Där formulerar vi om lagprövningsparagrafen.
              Vi tar bort det så kallade uppenbarhetsrekvisitet, men vi knyter
              lagprövningen mycket tydligt till just folksuveränitetsprincipen
              och påminner domstolarna om att det är denna riksdag som stiftar
              lag och ingen annan.
            </seg>
            <seg n="7818c12a">
              Jag vet att någon har framfört att detta skulle innebära en omfattande
              utvidgning av lagprövningsrätten. Men så är inte fallet. Det är
              kanske önsketänkande av dem som egentligen skulle vilja ha en
              författningsdomstol. Vi omformulerar lagprövningsparagrafen, och
              vi ger domstolarna vägledning om hur det ska gå till. Men någon
              större skillnad jämfört med hur det nu förhåller sig och hur det
              nu fungerar blir det inte.
            </seg>
            <seg n="16ce892e">
              Slutligen ska jag säga några ord om personvalsinslaget.
            </seg>
            <seg n="5e1a1e91">
              Från borgerligt håll har det förts fram krav på att spärren till
              riksdagen helt tas bort. Vi har varit väldigt tydliga om att det
              inte kommer i fråga. En sådan ordning skulle slita sönder partierna,
              till stor skada för demokratin i Sverige och utan att man når
              några effekter när det gäller närheten mellan väljare och valda,
              snarare tvärtom.
            </seg>
            <seg n="54ad9e9d">
              I alla länder som jag har tittat på och som har renodlat personval
              är valdeltagandet snarare lägre än valdeltagandet i Sverige. Ingen
              kan väl påstå att klyftorna mellan väljare och valda är mindre
              till exempel i USA och Storbritannien än de är i Sverige. Och
              inte kan man påstå att det finns ett starkt folkligt krav på mer
              av personval, snarare tvärtom. I en av rapporterna till Grundlagsutredningen
              fanns en opinionsundersökning där man tittade på hur människor
              ville ha det på den här punkten.
            </seg>
            <seg n="cc1a8675">
              12 procent av svenska folket svarade att de ville ha ett utökat
              personval. 54 procent tyckte att det var bra som det var. 12 procent
              ville ha mindre av personval. 14 procent ville inte alls ha personval.
              De väljare som helst ville ta bort personvalet eller minska det
              var alltså dubbelt så många som de som ville ha ett utökat personval.
              De som helt ville ta bort personvalet var till och med fler än
              de som ville utöka det. Det finns alltså inget starkt folkligt
              krav på utökat personval; det kan man inte tro när man följer
              offentliga debatter.
            </seg>
            <seg n="f8ed4afd">
              Jag tror att väljarna är väldigt kloka i det här avseendet. De
              befarar att det blir mer otydligt vad partierna egentligen står
              för. Det vill väljarna inte vara med om. Väljarna är väldigt medvetna
              om risken att enskilda politiker som driver personvalskampanjer
              knyts upp av mäktiga ekonomiska intressen. Också där har väljarna
              rätt.
            </seg>
            <seg n="335ee16c">
              Förespråkarna av ett utökat personval och av att ta bort alla
              spärrar och bara helt släppa lös systemet har tidigare ofta hänvisat
              till Finland. Det gör de inte längre. För ett par år sedan seglade
              nämligen en omfattande skandalaffär upp i just Finland. Det handlade
              om att företag hade gått in och finansierat kampanjer för enskilda
              centerpartister och enskilda moderater i Samlingspartiet i Finland
              detta utan att det hade redovisats någonstans. Centerpartiets
              ledare i finska riksdagen sade till och med att han inte brydde
              sig om att redovisa vem det var som gav honom kampanjbidrag. Trots
              att det finns en lag i Finland om det brydde han sig inte om att
              redovisa det eftersom det inte fanns något straff en rätt egendomlig
              inställning hos en parlamentariker, kan man kanske tycka. Så var
              det i alla fall. Det blev en mycket stor diskussion om detta.
            </seg>
            <seg n="98d5f124">
              Med ett utökat personval följer större risker för att sådan här
              röta kryper in. Det måste man vara medveten om. Därför måste partierna
              vara öppna när det gäller sympatifinansiering.
            </seg>
            <seg n="b8e98e15">
              Nu sänker vi spärren från 8 procent till 5 procent. Sänkningen
              är ingen stor förändring utan en kompromiss som vi gjort med de
              borgerliga partierna. Det fanns inget starkt argument för att
              ha olika spärrar i kommunalval och riksdagsval. Vi genomför alltså
              en sänkning. Men då aktualiseras igen frågan om partifinansieringen.
              Det finns ingen lagstiftning i Sverige om det. Däremot finns det
              en överenskommelse mellan partierna.
            </seg>
            <seg n="6eaeef46">
              Vi socialdemokrater redovisar alla våra intäkter, inklusive det
              stöd vi har från olika fackliga organisationer. Det är ingen hemlighet,
              utan det har vi i alla tider redovisat. I år tar vi ytterligare
              ett steg och säger att om en enskild person skulle vilja skänka
              större belopp till oss kommer det att offentliggöras. En tia eller
              20 kronor som på ett möte stoppas i en insamlingsbössa kan naturligtvis
              inte bokföras. Men större belopp bör redovisas. Vi har satt en
              gräns vid 20 000 kronor i paritet med vad som gäller i lagstiftningen
              i Finland och Norge.
            </seg>
            <seg n="9879ed6d">
              De flesta av dem som håller på oss är låg- och medelinkomsttagare
              så man får väl säga att det blir ganska sällan det skänks så stora
              belopp. Det har nog aldrig hänt i de sammanhang där jag varit
              med, bortsett möjligen från något arv som jag tror att vi fått.
              Vi sätter alltså nämnda gräns och sänder signalen att vi redovisar
              större belopp.
            </seg>
            <seg n="ba64b1ba">
              Väljarna har rätt att veta om någon har gått in med mycket pengar
              till ett enskilt parti eller en enskild kandidat. Vi har försökt
              få med oss de borgerliga på detta. Framför allt Moderaterna är
              kallsinniga. De vill inte redovisa vilka privata pengar de får
              trots att Moderaterna har tagit emot över 80 miljoner kronor från
              år 2000 och fram till förra sommaren. 80 miljoner kronor är mycket
              mer än vi under samma tid har fått från fackföreningsrörelsen.
              Man vill inte redovisa enskilda kampanjbidrag; det är man emot.
            </seg>
            <seg n="fb8c0b0e">
              Nu är det så att de som ger bidrag till Moderaterna blir färre,
              men summorna blir större så den totala penningsumman som kommer
              in till Moderaterna ökar hela tiden.
            </seg>
            <seg n="f68a2e9d">
              När vi nu sänker spärren från 8 procent till 5 procent är det
              hög tid att alla partier är beredda att redovisa också privata
              donationer. Jag uppmanar Moderaterna att göra det redan nu inför
              det val som vi står inför.
            </seg>
          </u>
          <note n="2736b0cf">
            I detta anförande instämde Björn von Sydow (s).
          </note>
          <note type="speaker" n="6a945f3d">
            Anf. 12 PER BILL (m):
          </note>
          <u who="Q5575977" xml:id="i-84c77a2b3501795a-0" n="6b5ba6a0" next="i-c00612e14994604d-0">
            <seg n="cd592b4b">
              Fru talman! I likhet med föregående talare känner också jag mig
              mycket hedrad av att få hålla detta mitt lilla tal. Och i likhet
              med föregående talare beklagar också jag att Göran Magnusson inte
              är här. Jag är helt övertygad om att han skulle ha suttit och
              lyssnat på debatten här i kammaren. Det hade han varit mycket
              väl värd.
            </seg>
            <seg n="b50b73c1">
              Fru talman! Mitt tal är inte polemiskt. Mitt tal handlar om konsensus
              och om stolthet över att vi, trots skilda utgångspunkter, gång
              efter gång efter gång lyckas få ihop nya grundlagar.
            </seg>
          </u>
          <note n="a0efe3ad">
            Inledningsvis yrkar jag bifall till utskottets förslag i betänkandet.
          </note>
          <u who="Q5575977" xml:id="i-c00612e14994604d-0" n="6b5ba6a0" prev="i-84c77a2b3501795a-0">
            <seg n="7908c3e2">
              Liksom föregående talare kommer också jag i mitt tal att dra
              över ett par minuter. Mitt anförande består av tre delar:
            </seg>
            <seg n="4214665d">
              Sammanfattningen handlar om fyra huvudområden:
            </seg>
            <seg n="f70bc5b2">
              Flera av frågorna har Morgan Johansson redan tagit upp.
            </seg>
            <seg n="78275476">
              Det första jag vill ta upp är att vi nu kommer att införa obligatorisk
              omröstning avseende statsministerns stöd i riksdagen efter ett
              val. Sett över en mycket lång tid tror jag att detta kommer att
              göra att valresultatet i Sverige bättre speglas. Det ger också
              riksdagen större makt.
            </seg>
            <seg n="cd63520e">
              Det är även bra att vi stärker konstitutionsutskottets granskningsmöjligheter
              och att uppenbarhetskravet vid lagprövning tas bort. Precis som
              Morgan Johansson sagt stärker vi domstolarnas självständiga ställning.
            </seg>
            <seg n="0d29fbae">
              När det gäller område 2, starkare ställning för medborgarna gentemot
              staten, skriver vi in ett skydd för den personliga integriteten,
              något som gör mig mycket glad. Vi är också tydliga med och skriver
              in att det ska vara full ekonomisk ersättning vid expropriering.
              Vidare ökar vi grundlagsskyddet mot diskriminering så att det
              även omfattar sexuell läggning. Forskningens frihet skriver vi
              in i grundlagen. Vi skriver också in att en rättegång ska vara
              rättvis och ska genomföras i skälig tid.
            </seg>
            <seg n="e92c582c">
              De kommunala frågorna, område 3, handlar precis som föregående
              talare sagt mycket om det kommunala självstyret och om att det
              i framtiden ska finnas en proportionalitet där. Vi inför även
              en möjlighet till extraval i kommuner som efter ett val hamnar
              i ett konstigt läge.
            </seg>
            <seg n="8ff043fa">
              Det fjärde området handlar om valfrågor. Här är det då personvalsspärren
              som sänks från 8 till 5 procent, precis som för kommuner och landsting,
              och det är mycket bra. Dessutom flyttas valdagen till andra söndagen
              i september, vilket innebär att den nya regeringen, framför allt
              om det är en ny regering med en annan konstellation, får lite
              längre tid på sig att sätta ihop en ny statsbudget.
            </seg>
            <seg n="f0fce78c">
              Fru talman! Låt mig sedan gå över till den historiska exposén.
              Här ska jag våga mig på några citat. Det är risk att jag snubblar
              lite, för det är inte en alldeles enkel svenska. En del av dem
              är också så gamla att det är sådant här gammalt tyskt tryck på
              dem.
            </seg>
            <seg n="ec80025f">
              Jag börjar 1809. Vid den tiden rådde det krig i Sverige. Det
              man eftersträvade 1809 var väl bland annat en bättre maktbalans
              mellan kungen och riksdagen. Jag har hittat ett citat från den
              6 juni 1809 av friherre Claes Fleming, som tillhörde riddarna
              och adeln: Fritt och enhälligt hava vi antagit en Regeringsform,
              uppgiven av ädle män, dem fosterlandet beklätt med det högsta
              förtroende som någonsin hedrat och belönt utmärkta egenskaper
              och varm fosterlands-känsla hos svenska medborgare.
            </seg>
            <seg n="239c1c37">
              Från borgarståndet hittade jag också ett citat som speglar tiden.
              Herr direktör Hans Niclas Schvan sade så här: Måtte Eder Kungliga
              Majestäts regering bliva välsignad med framgång och allmän trevnad,
              kriget upphöra, freden återställas, handel och näringar upplivas.
            </seg>
            <seg n="d5c7a1c5">
              Fru talman! Det var andra tider för 200 år sedan. Sverige befann
              sig fortfarande i krig, och revolutioner var mycket nära i tiden.
            </seg>
            <seg n="8ce0b36e">
              Sedan dröjde det till 1840 innan det gjordes någon större förändring.
              Då handlade det mycket om maktdelningen inom regeringen, och det
              handlade om departementsindelningens tillkomst och att departementscheferna
              blev medlemmar i statsrådet och inte bara föredragande i konseljen.
            </seg>
            <seg n="fdbc3c17">
              Här har jag hittat ett citat från ärkebiskopen, som tillhörde
              prästeståndet. Här handlar det om att man letar efter legitimitet:
              verklig ansvarighet hos konungens rådgivare, ledande till sådant
              förhållande, att förtroende kan mellan regering och nation bildas
              och bibehålls.
            </seg>
            <seg n="d6ad937a">
              Det är inte bara nu som vi försöker, med andra ord, se till att
              vi har ett förtroende mellan de olika delarna i vår statsförvaltning
              och medborgarna.
            </seg>
            <seg n="e7a0cdc7">
              Sedan går vi vidare, och året blir 1866. Då är det en modernisering
              av riksdagsarbetet och dessutom ett avskaffande av ståndsriksdagen,
              som ersätts med ett tvåkammarsystem.
            </seg>
            <seg n="fb7acf3f">
              Det här citatet kommer från den 4 december 1865. Det är friherre
              Louis De Geer, ridderskapet och adeln, som säger så här: Småningom
              hafva gränserna mellan Stånden bortfallit, så att de numera, med
              undantag af Presteståndet, förlorat all betydelse, utom blott
              i fråga om representationsrätten. I jemnbredd härmed hafva de
              allmänna begreppen menniska och medborgare gjort sig allt mera
              gällande.
            </seg>
            <seg n="bacaeb5b">
              Ett annat citat är från herr Henschen från borgarståndet. Han
              påtalar, vilket jag tror kan vara lite roligt just för konstitutionsutskottet
              att konungen skall vid alla befordringar fästa afseende å de sökandes
              förtjenst och skicklighet, men ej på deras börd.
            </seg>
            <seg n="08830449">
              Förtjänst och skicklighet kanske är det första gången vi ser
              det uttrycket 1866.
            </seg>
            <seg n="811adb09">
              Sedan blir det 1909, och det är fortsatt ökad demokratisering
              som gäller. Allmän och lika rösträtt för män, ska tilläggas och
              proportionella val införs under högerregeringen ledd av Arvid
              Lindman.
            </seg>
            <seg n="5305feaa">
              Den 10 maj i andra kammaren säger statsrådet Albert Petersson
              lite trunkerat så här: det proportionella valsättet innebär ()
              en tanke af djup och oemotståndlig rättvisa.
            </seg>
            <seg n="f1c82b81">
              Sedan går vi till 1921. Nu införs den kvinnliga rösträtten, inte
              helt utan motstånd här i kammaren, kan jag konstatera efter att
              ha läst igenom en hel del citat. Men jag fastnade ändå för ett
              citat från herr Holmquist, ett citat som jag nästan skulle ha
              kunnat börja den här dagen med: Det är ju en dag, som jag har
              rättighet att kalla en stor dag. Det är den dag, då kvinnans medborgarskap
              inskrives i Sveriges grundlagar. Det är den dag som har rätt att
              kallas stor, därför att i en sådan inskrivning ligger ett moment,
              som utan tvivel är av betydande inflytande på svenska folkets
              framtida utveckling.
            </seg>
            <seg n="2329060d">
              Så talar en sann liberal redan 1921.
            </seg>
            <seg n="0cd4a87e">
              Fru talman! Sedan är vi faktiskt framme vid 1974. Då handlade
              det mycket om att modernisera och verkligen slå fast att parlamentarismen
              är en viktig del av det hela. Vi införde enkammarriksdagen. Vi
              tog då bort den äldsta gällande författningen i Europa. Vi skapade
              enkammarriksdagen med direkta val, och parlamentarismen skrevs
              in i regeringsformen.
            </seg>
            <seg n="156d3142">
              Här har jag några citat. Jag lyssnade på Morgan Johansson Morgan,
              du ska ta det här positivt! och jag tycker att jag känner samma
              nöjdhet som när det gäller det citat jag ska läsa nu, från statsminister
              Olof Palme den 5 juni 1973: Hos oss råder sedan länge enighet
              om statsskickets bärande principer. Demokratin och parlamentarismen
              är väl förankrade hos svenska folket De grundläggande medborgerliga
              fri- och rättigheterna är för oss alla lika självklara och omistliga.
              Det är därför inte nu fråga om att bereda plats för nya konstitutionella
              idéer. Vår uppgift är istället att vårda den representativa demokratin
              och att värna om dess effektivitet och livskraft.
            </seg>
            <seg n="168f8e03">
              Det är en nöjd och glad Olof Palme, hit men inte längre.
            </seg>
            <seg n="955e607a">
              Något mer lakoniskt konstaterar Thorbjörn Fälldin att debatten
              om författningsfrågan inte blev så omfattande och engagerande
              som man hade kunnat önska.
            </seg>
            <seg n="128108dd">
              Fru talman! Jag tittar ut över kammaren och konstaterar att en
              del sådana här citat lever ganska väl även i dag.
            </seg>
            <seg n="2f7e94ac">
              Gösta Bohman sade i sitt anförande: I grundlagsfrågor framstår,
              inte minst med hänsyn till den procedur varmed grundlagsändringar
              är kringgärdade, en kompromisslösning ofta som mer tjänlig än
              ett fortsatt hävdande av egna synpunkter som inte kan få gehör.
            </seg>
            <seg n="312afafb">
              Här ligger mycket av kompromissandet.
            </seg>
            <seg n="ba0c167e">
              Fru talman! Jag ska inte säga att min sista del handlar om grundlagsreformerna
              genom 200 år. Så mycket tid har jag inte ägnat åt det. Men jag
              tycker ändå att man kan få en bild av att det har gått mycket
              tid. Olika frågor har varit i fokus. Det politiska läget har varit
              väldigt olika vid de här tidpunkterna, men systematiken i beslutandet,
              fru talman, har varit densamma. Det är långsamma processer, stor
              tankemöda, långa diskussioner, kompromisser och konsensustänkande.
            </seg>
            <seg n="82b78f7a">
              Låt mig avsluta med ett citat från 1809 års konstitutionsutskott,
              där man funderade över möjligheten att ändra grundlag!
            </seg>
            <seg n="64b41c29">
              Man säger att möjligheten till sådana ändringar bör vara omgiven
              av försvårande formaliteter, nödvändiga för att avhålla icke nog
              betänkta försök och att förekomma förhastade beslut.
            </seg>
            <seg n="3231b41e">
              Fru talman! Jag tror att det här betänkandet är fritt från icke
              nog betänkta försök, och här finns inga förhastade beslut.
            </seg>
          </u>
          <note n="f90ac9f8">
            Jag yrkar bifall till förslaget i konstitutionsutskottets betänkande.
          </note>
          <note type="speaker" n="0ee1ff04">
            Anf. 13 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-1" n="908f40f9">
            <seg n="ffb63992">
              Fru talman! Först kanske en reflexion. Jag citerade Tage Erlander.
              Per Bill citerar rader av adelsmän och präster på 1800-talet men
              inte en enda bonde. Det är väl som det ska vara kanske. Han förbigick
              med tystnad sitt eget partis historia när det gäller motståndet
              mot allmän och lika rösträtt, den som genomdrevs av socialdemokrater
              och folkpartister under stort motstånd från dåtidens högerparti.
            </seg>
            <seg n="eff052d6">
              Jag ska fokusera på den fråga som jag ställde i början till Per
              Bill. Nu sänker vi spärren från 8 till 5 procent i personvalet.
              Det aktualiserar igen partifinansieringsfrågan.
            </seg>
            <seg n="38f50e9e">
              Vi socialdemokrater är beredda att öppna upp allting som gäller
              vårt partis finansiering, har gjort det sedan länge. Vi är även
              beredda att ensidigt redovisa alla större bidrag till vårt parti,
              om det nu skulle komma något sådant.
            </seg>
            <seg n="ca840027">
              Då är jag nyfiken: Hur ställer sig Moderaterna till det? Ni har
              tagit emot över 80 miljoner kronor sedan 2000, mindre antal bidragsgivare
              men större summor över 80 miljoner kronor! Nu är det val om några
              månader. Är du beredd, Per Bill, att säga att ni också ska redovisa
              de större bidrag som kommer till era kandidater och till ert parti,
              precis som vi är beredda att göra? Tycker du som jag att väljarna
              har rätt att veta vem som står bakom ditt parti och de kandidater
              som ert parti för fram?
            </seg>
          </u>
          <note type="speaker" n="d5c54cb7">
            Anf. 14 PER BILL (m) replik:
          </note>
          <u who="Q5575977" xml:id="i-b38d00c030b817aa-0" n="6b5ba6a0">
            <seg n="49ddd77b">
              Fru talman! Jag kan bara konstatera det jag själv kan besluta
              om, nämligen att jag i min personvalskampanj kommer att redovisa
              alla eventuella bidrag som är större än 100 kronor.
            </seg>
          </u>
          <note type="speaker" n="77678ffd">
            Anf. 15 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-2" n="908f40f9">
            <seg n="291fb4ec">
              Fru talman! Jag frågade inte Per Bill i hans egenskap av personvalskandidat.
              Jag frågade Per Bill i hans egenskap av gruppledare för de borgerliga
              i konstitutionsutskottet. Jag frågade efter Moderaternas inställning.
              Är Moderaterna beredda att precis som vi öppna upp och säga: Alla
              större bidrag som kommer in till vårt parti ska vi redovisa? Om
              ni inte är det, då ställer jag frågan: Vad har ni i så fall att
              dölja?
            </seg>
            <seg n="49d46538">
              80 miljoner kronor har ni tagit emot sedan år 2000 färre bidragsgivare
              men större summor hela tiden. Det är förmodligen så att det är
              färre nu som ger pengar till er, men de ger mer än tidigare. Redovisa!
              Vem är det egentligen som ger dessa stora pengar? Svara nu inte
              som personvalskandidat, svara som den företrädare för ditt parti
              som du faktiskt är!
            </seg>
          </u>
          <note type="speaker" n="073911ad">
            Anf. 16 PER BILL (m) replik:
          </note>
          <u who="Q5575977" xml:id="i-84c77a2b3501795a-1" n="6b5ba6a0">
            <seg n="aefa9646">
              Fru talman! Jag tror inte att vi en enda gång i KU haft denna
              fråga uppe. Såvitt jag vet är detta någonting som sköts mellan
              partisekreterarna, på den nivån. Hur de förhandlingarna ligger
              har jag ingen aning om.
            </seg>
          </u>
          <note n="3c18a2de" type="speaker">
            Anf. 17 TREDJE VICE TALMANNEN:
          </note>
          <u who="unknown" xml:id="i-c00612e14994604d-1" n="6b5ba6a0">
            <seg n="5708ca64">
              Jag vill erinra om det ämne som vi nu debatterar.
            </seg>
          </u>
          <note type="speaker" n="a0cc775b">
            Anf. 18 ANNIE JOHANSSON (c):
          </note>
          <u who="Q439393" xml:id="i-e1be71a1524667e4-0" n="ace0b587" next="i-b0cf6d4a753f1bbc-0">
            <seg n="afbf366b">
              Fru talman! Det här är en oerhört viktig debatt. Det handlar
              om en ny grundlag för Sverige, framför allt en ny regeringsform.
              År av arbete i Grundlagsutredningen där Centerpartiet representerades
              av Kerstin Lundgren och Henrik Sjöholm, år av förhandlingar och
              år av seminarier och trista formuleringar i såväl denna kammarsal
              som konstitutionsutskottets ställningstaganden om: Vi avslår dessa
              motioner med hänvisning till Grundlagsutredningens arbete. Den
              tiden är förbi . I detta nu börjar vi med att förverkliga de tankar
              som Grundlagsutredningen jobbat fram och regeringen berett och
              presenterat i sin proposition.
            </seg>
            <seg n="d30678f9">
              Det är en högtidlig dag för den svenska konstitutionen.
            </seg>
            <seg n="f1b8a9f9">
              Som traditionen säger ska grundlagsförändringar göras i enighet
              mellan de olika partierna. Kompromissernas finess är den verkliga
              essensen av grundlagsarbete. Lite lagom trist, kan det tyckas,
              eftersom partierna sinsemellan har stora skillnader i hur drömkonstitutionen
              ska se ut. Genom den kompromiss som vi i dag debatterar och som
              samtliga sju partier står bakom är alla lika nöjda eller missnöjda
              om man tillhör de pessimistiskas skara.
            </seg>
            <seg n="48332084">
              Centerpartiet hade gärna sett ett rent och tydligt personvalssystem
              i Sverige där väljarna fullt ut hade fått bestämma vilka som ska
              representera dem genom att ta bort spärrarna vid personvalen.
              Vi hade också gärna sett en författningsdomstol för att säkerställa
              att mänskliga fri- och rättigheter garanteras i vår svenska lagstiftning.
              I en kompromiss kan man inte få allt, men jag kan konstatera att
              det är fantastiskt många bra steg i rätt riktning med det nya
              förslaget till grundlag för att få en mer liberal konstitution.
            </seg>
            <seg n="aa02516e">
              Fru talman! Om den nya grundlagen kan man säga mycket, men jag
              kommer att beröra endast några av de förändringar som nu kommer
              att ske. Jag kommer att ta upp rättighetsskyddet, kommunal självstyrelse
              och maktdelningen.
            </seg>
            <seg n="e572d939">
              Det första gäller rättighetsskyddet. Genom att vi nu tar bort
              uppenbarhetsrekvisitet i regeringsformen vid lagprövning ökar
              domstolarnas möjlighet att pröva våra lagar gentemot grundlagarna
              i samband med rättstillämpning i enskilda fall. Det är en oerhört
              central och viktig reform för efterhandskontroll och konkret normprövning.
              Med uppenbarhetsrekvisitets avskaffande stärks rättighetsskyddet
              för enskilda människor. Även förhandskontrollen förstärks genom
              att Lagrådets ställning förtydligas där huvudregeln blir obligatorisk
              lagrådsgranskning.
            </seg>
            <seg n="d56b1cf6">
              Likaså stärks skyddet för de grundläggande fri- och rättigheterna.
              Det som borde ha varit självklart blir nu självklart. Ordet full
              läggs till vid ersättning så att det blir full ersättning till
              enskilda när det offentliga exproprierar mark. Huvudprincipen
              framöver kommer således att vara just full ersättning när det
              offentliga ska expropriera mark från privata markägare, med undantag
              från vissa exemplifierade fall. Det är en tydlig förstärkning
              av den privata äganderätten.
            </seg>
            <seg n="6e8b3002">
              Likaså utvidgas diskrimineringsskyddet för att också omfatta
              sexuell läggning, och rättigheten i Europakonventionen till en
              rättvis rättegång i skälig tid läggs till i vår svenska grundlag.
            </seg>
            <seg n="d79b7871">
              Alla dessa förstärkningar av de mänskliga fri- och rättigheterna
              är viktiga; en förstärkning av den privata äganderätten, rätten
              till en rättvis och skyndsam rättegång och ett bra diskrimineringsskydd.
            </seg>
            <seg n="5f8fe435">
              Men jag skulle vilja fästa uppmärksamheten ytterligare på en
              viktig och historisk förändring av den svenska grundlagen, inte
              minst för att jag själv suttit med i den utredning som jobbat
              fram förslaget. Jag är närmast överväldigad att den skrivning
              som vi i Integritetsskyddskommittén under flera år jobbat med
              och vridit på nu finns i den nya svenska grundlagen. Det är fantastiskt.
              Äntligen får Sverige, likt många av våra grannländer redan har,
              ett rejält grundlagsskydd för den personliga integriteten.
            </seg>
            <seg n="2d176c17">
              Grundlagsbestämmelsen om att medborgare ska skyddas från hemlig
              och omfattande kartläggning och övervakning från det allmännas
              sida är att skriva svensk historia. Äntligen får den personliga
              integriteten ett självständigt värde i den svenska regeringsformen,
              likt yttrandefriheten, likt föreningsfriheten, likt tortyrförbudet.
            </seg>
          </u>
          <note n="d2a3b2d3">
            Det kommer att skapa ett rejält integritetsskydd i 2 kap. regeringsformen,
            och en ny lagstiftning som berör just kartläggning och övervakning
            kommer att blir föremål för en proportionalitetsbedömning enligt
            2 kap. 12 § regeringsformen.
          </note>
          <u who="Q439393" xml:id="i-b0cf6d4a753f1bbc-0" n="ace0b587" prev="i-e1be71a1524667e4-0">
            <seg n="97063377">
              En annan viktig poäng är att undantag från just denna grundlagsbestämmelse
              enbart kan vara i lag. Man kan inte göra undantag från detta integritetsskydd
              genom myndigheters föreskrifter eller regeringens förordningar
              utan i lagar stiftade i riksdagen. Dessutom kan ett minoritetsskydd
              slå in, vilket också är bra vid dessa känsliga lagstiftningar.
            </seg>
            <seg n="ba873304">
              Huvudregeln är ett förbud mot större övervakning och kartläggning.
              Det är viktigt med grundlagsskydd eftersom det binder lagstiftaren
              i hur vi kan agera när vi stiftar lagar. Grundlagsbestämmelsen
              är teknikneutral och riktar in sig på det som är känsligt, nämligen
              övervakning och kartläggning i betydande mån, och med detta ansluter
              vi oss till det som finns i många länder i vårt närområde.
            </seg>
            <seg n="d3b9e5f8">
              För mig som politiker kommer ledstjärnan alltid att vara att
              stärka de medborgerliga fri- och rättigheterna. Det kan aldrig
              handla om att stärka statens rättigheter utan människors. Av den
              anledning är jag oerhört stolt över de förslag som vi nu kan se
              i den nya grundlag som vi debatterar.
            </seg>
            <seg n="b4c07999">
              Det andra handlar om det kommunala självstyret. Det lokala självstyret
              får inte enbart bli vackra ord i portalparagrafen till den svenska
              grundlagen utan måste få verklig innebörd. Därför är jag glad
              över att den nya grundlagen nu ger kommunerna ett särskilt kapitel.
            </seg>
            <seg n="83498569">
              För oss centerpartister har det alltid varit en viktig fråga
              att bygga samhället underifrån, att flytta makten dit den hör
              hemma närmare människor i deras vardag. Med det egna kapitlet
              och den föreslagna proportionalitetsprincipen, som innebär att
              en inskränkning i det kommunala självstyret inte bör gå utöver
              vad som är nödvändigt med hänsyn till ändamålet, stärks kommunernas
              ställning. Kommunal självstyrelse ges en tydligare markering i
              regeringsformen och möjligheten till kommunal skatteutjämning
              skrivs in i grundlagen, vilket gläder Centerpartiet.
            </seg>
            <seg n="b72eff21">
              Det tredje handlar om maktdelning. I detta ligger givetvis också
              förändringen att stärka och ge kraft till lokala och regionala
              kommuner. Men maktdelningen handlar också om att det blir en obligatorisk
              omröstning om statsministerns stöd i riksdagen efter varje val.
              Statsministern ska efter varje val väljas av riksdagen, vilket
              flyttar taktpinnen från den tidigare statsministern till folkets
              nya representanter i riksdagen. En omröstning klargör osäkra lägen
              om statsministern har tillräckligt stöd även i den nya riksdagen.
              Om mer än hälften av riksdagens ledamöter röstar nej, helt enligt
              den negativa parlamentaristiska principen, ska statsministern
              entledigas. Detta blir en viktig parlamentarisk kontroll, och
              det blir en tydlig signal om att det är väljarna som bestämmer
              vem som styr landet.
            </seg>
            <seg n="d26b5102">
              En annan aspekt av maktdelning handlar om att stärka domstolarnas
              självständiga ställning. Bestämmelserna om förvaltning, det vill
              säga myndigheter, och bestämmelserna om rättskipning, det vill
              säga domstolar, delas upp i två skilda kapitel. Vi markerar också
              i grundlagen domstolarnas självständiga ställning och centrala
              roll i en demokratisk rättsstat.
            </seg>
            <seg n="fa5f3dcc">
              En tredje aspekt av maktdelning är maktdelningen mellan partier
              och väljare. Spärrarna för personval sänks från 8 procent till
              5 procent. När nu spärren ska vara kvar känns det mer logiskt
              att den hamnar på samma nivå som vid övriga val i Sverige. Mer
              makt flyttas från partierna till väljarna vilket gagnar demokrati,
              delaktighet och påverkan. I ett sunt valsystem är det väljarna
              som bestämmer vem som ska representera dem. Så förändringen är
              ett steg i rätt riktning.
            </seg>
            <seg n="ac99c0ff">
              Med anledning av vad Morgan Johansson har tagit upp om öppenhet
              och transparens vad gäller partifinansiering redovisar just Centerpartiet
              den helt öppet sedan en lång tid tillbaka.
            </seg>
            <seg n="fb9f50a0">
              Fru talman! Vi ska ha ett samhälle som stärker demokratin. Demokratin
              stärks inte genom att man lutar sig tillbaka och låter allt vara
              som det alltid varit. Genom att utveckla och framför allt sätta
              in människan i fokus skapas en mer vital och aktiv demokrati.
            </seg>
            <seg n="0a51fcd3">
              Med ett beslut i dag och ett beslut i höst, efter det allmänna
              valet, kan vi ha en helt ny grundlag den 1 januari 2011. Då får
              Sverige en ny grundlag som vandrar många steg i rätt riktning.
              Därför yrkar jag för Centerpartiets räkning bifall till förslaget
              i konstitutionsutskottets betänkande.
            </seg>
            <seg n="4b0adccd">
              Fru talman! Det här är en viktig debatt, och det är ett viktigt
              beslut som riksdagen ska fatta om den nya regeringsformen, en
              av Sveriges fyra grundlagar.
            </seg>
            <seg n="7201b597">
              För mig, som på 90-talet valde att läsa statsvetenskap vid Göteborgs
              universitet och skrev en magisteruppsats om konstitutionsförändringarna
              i Sydafrika efter apartheid, känns det speciellt att nu få representera
              Folkpartiet i konstitutionsutskottet och vara med och fatta beslut
              om ändringar i Sveriges grundlag.
            </seg>
            <seg n="d184d036">
              Denna reform har utarbetats under flera år i en utredning där
              samtliga partier har ingått. Vi i Folkpartiet är nöjda med överenskommelsen
              och står bakom den tillsammans med övriga sex partier här i riksdagen.
              Daniel Tarschys och Lena Isaksson har representerat Folkpartiet
              i utredningen. Efter remissbehandlingen har några ändringar gjorts
              i utredningens förslag, men i huvudsak är det intakt.
            </seg>
            <seg n="86219a18">
              Innan jag går in och säger några ord om ett antal av de förändringar
              vi är överens om att genomföra, och som jag tycker är särskilt
              viktiga ur ett liberalt perspektiv, vill jag säga några generella
              ord om hur vi liberaler ser på grundlagen.
            </seg>
            <seg n="67d54e94">
              Den senaste stora grundlagsreformen i Sverige ägde rum i början
              av 70-talet. Regeringsformen som antogs 1809 gällde ända fram
              till 1974, förutom ett antal förändringar som Per Bill gick igenom
              här. Enligt den grundlag som alltså gällde till 1974 var det i
              princip kungen som främst styrde riket. Men tack vare trägen kamp
              av liberaler och arbetarrörelsen i början av 1900-talet fick demokratin
              sitt genombrott, trots grundlagen, och makten flyttades från kungen
              till riksdagen.
            </seg>
            <seg n="e59ef666">
              Två statsministrar symboliserar två milstolpar i denna kamp:
              liberalen Karl Staaf, som avgick 1914 i protest mot borggårdskuppen
              när kung Gustav V tog öppen strid med sin egen regering, och liberalen
              Nils Edén, vars regering 1917 blev genombrottet för parlamentarismen
              och som införde demokratin i vårt land. Men, som sagt, parlamentarismen
              infördes utan att grundlagens bokstav ändrades. Det säger en del
              om hur grundlagen har respekterats i vårt land.
            </seg>
            <seg n="134fd109">
              Sedan 1600- och 1700-talen har idéer om människans okränkbarhet,
              mänskliga rättigheter och rättsstatens principer utvecklats ur
              den liberala idétraditionen. Och utan en rättsstat fungerar inte
              demokratin. En rättsstat kan bara upprätthållas om den gamla devisen
              att land ska byggas med lag efterlevs.
            </seg>
            <seg n="4ac96b28">
              Den traditionen är bevisligen tyvärr inte så djupt förankrad
              i Sverige. Samhällsdebattören Stig-Björn Ljunggren sade för något
              år sedan om grundlagen: Regeringen kommer att använda den som
              karottunderlägg om det behövs. Jag anser att det var överdrivet.
              Men han sätter fingret på något i vår nära historia som vi, tack
              och lov, är på väg bort ifrån. Det känns ändå symtomatiskt att
              det är en ganska talande tystnad ute i samhället kring de förändringar
              vi nu genomför. Jag minns hur Janne Josefsson smög omkring här
              ute i korridorerna för att sätta oss ledamöter på prov i våra
              kunskaper om Lissabonfördraget. Jag hade gärna sett att han hade
              visat samma intresse för den nya regeringsformen.
            </seg>
            <seg n="47834275">
              Fru talman! Låt mig nu gå in på några av de förändringar som
              vi i Folkpartiet liberalerna välkomnar extra mycket.
            </seg>
            <seg n="93fea962">
              Först och främst tas det så kallade uppenbarhetsrekvisitet bort.
              Vad innebär då detta konstiga ord? Jo, enligt den nuvarande regeringsformen
              måste domstolar döma efter riksdagens lagar, även om riksdagen
              skulle ha stiftat en lag som står i strid med grundlagen. Det
              är endast om en lag uppenbart strider mot grundlagen som en tingsrätt
              kan välja att följa grundlagen i stället. Nu gör vi en förändring
              så att det räcker att en lag helt enkelt står i strid med grundlagen.
              Uppenbarhetskravet tas bort, så att när en lag står i strid med
              grundlagen ska grundlagsbestämmelsen få företräde. Det blir en
              viktig förstärkning av lagprövningen så att lagar och regler tillämpas
              utan att stå i strid med överordnade bestämmelser.
            </seg>
            <seg n="441da6fd">
              Lagrådets förhandskontroll av lagars grundlagsenlighet förstärks
              också när vi skriver att lagförslag från regeringen inte bara
              bör utan ska skickas till Lagrådet för yttrande.
            </seg>
            <seg n="a25d1b2d">
              Vi liberaler välkomnar dessa steg. Vi hade gärna velat gå längre
              och införa en författningsdomstol i Sverige, såsom det finns i
              många andra länder. När domstolar underlåter att tillämpa lagar
              och regler som strider mot grundlagen är det ett misslyckande,
              särskilt när det gäller grundläggande rättigheter som mänskliga
              rättigheter. Därför är en författningsdomstol viktig för att skydda
              sådana rättigheter. Den grundlag som vi i dag ställer oss bakom
              innehåller inte en författningsdomstol. Men jag är övertygad om
              att vi förr eller senare får anledning att återkomma till den
              frågan.
            </seg>
            <seg n="dd5ea055">
              Domstolarnas oberoende lyfts fram genom att de får ett eget kapitel
              och skiljs ut från övrig statlig förvaltning. Förvaltningarna
              styrs av regeringen medan domare ska stå fria från regering och
              riksdag. Domarnas oberoende stärks ytterligare genom att de inte
              längre ska utses i en sluten process av regeringen utan söka sina
              anställningar i en öppen rekryteringsprocess. En domarnämnd bestående
              av representanter för domare, övriga juristkåren och allmänheten
              ska lägga fram förslag till regeringen på vilken domare som ska
              anställas.
            </seg>
            <seg n="f31b397a">
              Andra angelägna förändringar för oss liberaler är att fri- och
              rättigheterna i kapitel 2 utökas. Var och en skyddas mot betydande
              intrång i den personliga integriteten, skyddet mot diskriminering
              utvidgas till att också omfatta sexuell läggning och forskningens
              frihet slås fast.
            </seg>
            <seg n="37ee3bfa">
              Som Sveriges Europavänligaste parti är vi också mycket nöjda
              med att EU-medlemskapet finns med tydligt i början av regeringsformen.
            </seg>
            <seg n="6f0dacf3">
              En sänkt personvalsspärr från 8 till 5 procent i riksdagsval
              ger människor en ökad möjlighet att påverka vilka som ska representera
              dem i denna kammare. Det stärker demokratin. Även om vi alla företräder
              ett parti vet vi att våra partier har breda partiprogram, och
              det kan vara av intresse för en väljare att kunna välja om man
              vill ha en person i riksdagen som är intresserad av skolfrågor
              eller en som är mer intresserad av sociala frågor, till exempel.
            </seg>
            <seg n="a1bbb270">
              Från Folkpartiets sida hade vi gärna tagit bort spärrarna helt,
              men vi är nöjda med att man nu tar ett steg framåt och sänker
              spärren för personval till riksdagen.
            </seg>
            <seg n="9fda30e0">
              Fru talman! Är den författningspolitiska debatten död i 30 år
              framöver i och med dagens beslut? Den frågan fick jag av en forskare
              vid Umeå universitet i går. Det är viktigt att en levande debatt
              förs om demokratins grundläggande funktionssätt. I en rättsstat
              förtjänar grundlagarna att hänvisas till och diskuteras i större
              utsträckning än i dag. Nej, jag är övertygad om att debatten och
              diskussionen inte kommer att dö. Den kommer säkert att ta sin
              utgångspunkt i verkligheten, i hur den nya regeringsformen fungerar
              och i hur personvalet utvecklas framöver. Det ska bli spännande
              att följa och se utvecklingen vad gäller domstolsprövning av lagars
              förenlighet med grundlagen. Tack!
            </seg>
            <seg n="cfac96cb">
              Återupptagna förhandlingar
            </seg>
            <seg n="23e0e6cc">
              Skattesänkningarna och regionalpolitiken
            </seg>
          </u>
          <note n="9ef7f814">
            Anf. 19 CECILIA WIGSTRÖM i Göteborg (fp):
          </note>
          <note n="77d08850">
            Ajournering
          </note>
          <note n="a5e1a0cf">
            Kammaren beslutade kl. 13.52 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note n="dafe9e39">
            Förhandlingarna återupptogs kl. 14.00.
          </note>
          <note n="f65c8f00">
            7 § Frågestund
          </note>
          <note n="3b996bf9" type="speaker">
            Anf. 20 ANDRE VICE TALMANNEN:
          </note>
          <note n="c7b926ec">
            Jag vill hälsa näringsminister Maud Olofsson, jordbruksminister
            Eskil Erlandsson, finansminister Anders Borg, kulturminister Lena
            Adelsohn Liljeroth och statsrådet Birgitta Ohlsson välkomna.
          </note>
          <note type="speaker" n="f9d8fdf0">
            Anf. 21 PETER ERIKSSON (mp):
          </note>
          <u who="Q470630" xml:id="i-89c87eaa91d1be06-0" n="93ab6ea7">
            <seg n="af7553a5">
              Fru talman! Jag vill ställa en fråga till Maud Olofsson. Vi har
              haft en period av regerande när ni har gjort en del insatser som
              ni tycker är viktiga, alldeles speciellt stora skattesänkningar.
            </seg>
            <seg n="7a3eddf0">
              Vi har bett riksdagens utredningstjänst att titta på hur de senaste
              årens skattesänkningar och politik har påverkat olika delar av
              Sverige. En gång i tiden var regionalpolitik ett honnörsord för
              Centerpartiet. Den utredning som riksdagens utredningstjänst har
              gjort visar att vi har fått en kraftig förskjutning och ökade
              klyftor de senaste åren med Centern som ansvarig för regionalpolitiken.
            </seg>
            <seg n="61681195">
              De rika redan välbärgade kommunerna, särskilt i storstädernas
              ytterområden, har fått de stora insatserna från regeringen och
              fått det bättre, och landsbygds- och glesbygdskommunerna har fått
              minst. Vi har fått vidgade klyftor. Vi har fått en omvänd Robin
              Hood-politik som har gett det mesta till dem som redan har.
            </seg>
            <seg n="2b45ce00">
              Tycker Maud Olofsson att det är en bra utveckling som hon vill
              fortsätta nästa mandatperiod, eller vill hon ha en riktig regionalpolitik
              i framtiden?
            </seg>
          </u>
          <note type="speaker" n="26809658">
            Anf. 22 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-0" n="2803111a">
            <seg n="49c334db">
              Fru talman! Tack för frågan, Peter Eriksson!
            </seg>
            <seg n="a572ecae">
              Om man tittar på det jobbskatteavdrag som har genomförts är det
              de som har låga och normala inkomster som har fått de största
              skattesänkningarna. Var finns den gruppen? Den finns på landsbygd
              och i glesbygd. Det är inte i storstäderna som låginkomsttagarna
              finns i störst utsträckning.
            </seg>
            <seg n="64e058f5">
              Vad är det som bygger tillväxten och minskar klyftorna? Det är
              jobben. Om man sänker skatten för företagen med 50 miljarder gynnar
              det naturligtvis tillväxten i de små orterna på landsbygden. I
              statistiken ser vi att det ökar.
            </seg>
            <seg n="b8255c41">
              Vad möter oppositionen med? Det är kilometerskatt som straffar
              ut långväga transporter, skogsnäringen och basindustrin. Det är
              höjd bensinskatt som straffar ut människor som bor på landsbygden.
              Jag tror att svenska folket, människor på landsbygden, förstår
              att vi har sänkt skatter för dem med låga och normala inkomster
              och för småföretagen och att ni tänker straffa ut basindustrin
              och människor som bor på landsbygden. Väljarna kan göra ett aktivt
              val.
            </seg>
          </u>
          <note type="speaker" n="45f1227f">
            Anf. 23 PETER ERIKSSON (mp):
          </note>
          <u who="Q470630" xml:id="i-89c87eaa91d1be06-1" n="93ab6ea7">
            <seg n="8ce44e69">
              Fru talman! Det var inte något vidare svar. Näringsministern
              påstår i princip att riksdagens utredningstjänst har räknat fel
              eftersom en del av de här skatterna har gått till vanligt folk.
              Totalt sett är det uppenbart att de stora skattesänkningarna har
              gått till dem som redan har till de kommuner som redan har det
              bäst ställt och till de människor som har det bäst ställt medan
              kommunerna utanför centralorterna har fått betydligt sämre utveckling.
              Det beror också på det som näringsministern pratar om, nämligen
              jobben.
            </seg>
            <seg n="95145fa3">
              En del i detta är att sjuka och arbetslösa har fått betydligt
              sämre möjlighet att klara sig än tidigare. Det är ju lite färre
              arbetslösa och sjuka i Täby än i Robertsfors.
            </seg>
          </u>
          <note type="speaker" n="1de0cd02">
            Anf. 24 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-1" n="2803111a">
            <seg n="a982f83f">
              Fru talman! Vi kan titta på utvecklingen hemmavid, i Västerbotten
              som kan betraktas som landsbygd och glesbygd. Där är det nu en
              tillväxt i ekonomin som det inte har varit tidigare. Vi kan titta
              på Norrbotten som Peter Eriksson kommer från. Var investeras det,
              trots enligt Peter Eriksson regeringens politik?
            </seg>
            <seg n="e45cb6c9">
              Vi har försökt stimulera människor att gå från utanförskap till
              arbete. Det är jobbskatteavdraget väldigt bra för. Jag hävdar
              att de flesta låginkomsttagarna finns på landsbygden. De har vunnit
              på detta. Det gäller många kvinnor.
            </seg>
            <seg n="58850d3e">
              Det bästa sättet att minska de regionala klyftorna är att skapa
              fler jobb. Därför är småföretagarpolitiken med 172 åtgärder för
              att stärka företagsklimatet i Sverige extremt viktigt. Det är
              naturligtvis också viktigt att satsa på infrastruktur och ha riktiga
              pengar inte lånade för att investera i infrastruktur.
            </seg>
            <seg n="e8e2230b">
              Valet är enkelt. Man kan få Miljöpartiets höjda kilometerskatter
              och höjda bensinskatter, men då straffar man ut svensk basindustri
              och människor som bor på landsbygden.
            </seg>
            <seg n="a46cf786">
              Arbetslösheten
            </seg>
          </u>
          <note type="speaker" n="28fb39b1">
            Anf. 25 LARS JOHANSSON (s):
          </note>
          <u who="Q3373277" xml:id="i-c8b5684426b30b99-0" n="46da53c5">
            <seg n="d3ce118d">
              Fru talman! Jag ska ställa en fråga till finansministern. Finansministern
              gjorde ju i samband med presentationen av vårpropositionen bedömningen
              att sysselsättningen skulle öka och arbetslösheten minska. Oppositionen
              Socialdemokraterna, Vänsterpartiet och Miljöpartiet gjorde en
              annan bedömning. Vi räknade med att arbetslösheten skulle fortsätta
              att vara ett stort gissel i Sverige och att det krävdes nya åtgärder
              för att komma till rätta med arbetslösheten, inte minst långtidsarbetslösheten.
              Regeringens bedömning var att man inte skulle vidta några nya
              åtgärder.
            </seg>
            <seg n="9a09205d">
              Statistiska centralbyråns redovisning häromdagen över hur arbetslösheten
              har ökat visar tydligt att den politik som finansministern presenterade
              för en dryg månad sedan inte har haft någon verkan. Tvärtom. Arbetslösheten
              ökar. Tänker finansministern vidta några åtgärder och inte bara
              vara passiv nu när arbetslösheten ökar?
            </seg>
          </u>
          <note type="speaker" n="d5fa4d1a">
            Anf. 26 Finansminister ANDERS BORG (m):
          </note>
          <u who="Q182050" xml:id="i-5427cd2454133285-1" n="8969a6db">
            <seg n="fa244d17">
              Fru talman! I vårpropositionen räknade vi ju med att sysselsättningen
              skulle minska under 2010. Det var den bedömning vi gjorde i mitten
              av april. Under året har vi fått en stark utveckling på arbetsmarknaden.
              Vi ligger nu 100 000 högre i sysselsättning än vad vi gjorde 2006.
              Det fall vi trodde skulle komma under året har hittills inte visat
              sig realiserat.
            </seg>
            <seg n="31196f2d">
              Som det nu ser ut verkar vi få, som Riksbanken, Nordea och andra
              bedömare tror, en liten ökning av sysselsättningen under 2010.
              Hittills ser det ut som om Sverige är ett av de länder där arbetsmarknaden
              stabiliseras tidigare. Det kan vi inte vara nöjda med. Vi för
              den kanske mest aktiva keynesianska politiken i svensk historia.
              Vi satsar på infrastruktur och kommuner, och vi sänker skatter.
              Det gör vi samtidigt som vi har ordning och reda i offentliga
              finanser. Det är där skiljelinjen mellan höger och vänster går
              i Europa i dag. På min sida om skranket för man en aktiv politik.
              På Lars Johanssons sida om skranket föröder man de offentliga
              finanserna.
            </seg>
          </u>
          <note type="speaker" n="11baf09a">
            Anf. 27 LARS JOHANSSON (s):
          </note>
          <u who="Q3373277" xml:id="i-c8b5684426b30b99-1" n="46da53c5">
            <seg n="bc4bcdb4">
              Fru talman! Jag uppfattar finansministern som att det inte blir
              någon ändring på politiken. Det är beklagligt. Det är 10 procent
              arbetslösa nu. Långtidsarbetslösheten ökar. De som har varit arbetslösa
              i mer än 26 veckor blir fler; de är 161 000 för närvarande. Ungdomsarbetslösheten
              ligger på 30 procent i dag enligt den senaste statistiken. Det
              går åt fel håll. Arbetslösheten blir ett allt större gissel för
              allt fler människor i det svenska samhället.
            </seg>
            <seg n="17dc43d4">
              Regeringen förhåller sig passiv och engagerar sig mer i att attackera
              oppositionen som kommer med konkreta förslag om hur vi ska komma
              till rätta med arbetslösheten. Regeringen är fortfarande passiv.
              Det är beklagligt.
            </seg>
            <seg n="6869b2f2">
              Jag har noterat att ni säger att ni ska komma med något i augusti.
              Då är det bara valtaktik. Ni regerar ju inte när ni har möjlighet
              att agera utan gör detta till en valtaktisk fråga, vilket drabbar
              de arbetslösa i Sverige. Det är mycket beklagligt.
            </seg>
          </u>
          <note type="speaker" n="93f42e6d">
            Anf. 28 Finansminister ANDERS BORG (m):
          </note>
          <u who="Q182050" xml:id="i-5427cd2454133285-2" n="8969a6db">
            <seg n="a3bd410f">
              Fru talman! Vi har Europas starkaste offentliga finanser och
              är ett av de OECD-länder som har den mest expansiva ekonomiska
              samlade politiken. Finanspolitiken, penningpolitiken och växelkursen
              allt ger stöd åt tillväxten i Sverige.
            </seg>
            <seg n="1c167b47">
              Mot det står Lars Johansson. Han är oroad för sysselsättningen.
              När jag var på Scania berättade Leif Östling att en del av deras
              långbilar går 25 000 mil om året. Vad betyder det när man lägger
              en milskatt på 14 kronor på lastbilar?
            </seg>
            <seg n="c66f25c6">
              Jo, det betyder att det blir dyrare att köra lastbilar, det betyder
              att det säljs färre lastbilar och det betyder att man riktar ett
              stenhårt slag mot den oerhört centrala fordonsindustrin, det vill
              säga företag som Scania, Volvo, personbilarna och lastbilarna,
              SKF, Sandvik och alla de som är kopplade till fordonsklustret
              och de företag i västra Götaland där fordonsindustri är så viktig.
              Sedan säger man att det är jobbpolitik. Det är en oerhört märklig
              prioritering.
            </seg>
            <seg n="e11f9856">
              Djurskyddet i EU
            </seg>
          </u>
          <note type="speaker" n="07eead60">
            Anf. 29 MARIETTA DE POURBAIX-LUNDIN (m):
          </note>
          <u who="Q4973390" xml:id="i-881a46e15d5d3f6e-0" n="e8e2a620">
            <seg n="efbb19f6">
              Fru talman! Min fråga går till EU-minister Birgitta Ohlsson som
              precis som jag är en väldigt stor djurvän. När Birgitta Ohlsson
              var riksdagsledamot kämpade vi tillsammans för bättre djurskydd
              såväl i Sverige som i EU. Jag vet att en del grejer är på gång
              inom EU, men de beslut man håller på att fatta gör egentligen
              att det blir ett sämre djurskydd i Sverige.
            </seg>
            <seg n="7e529951">
              Men det är inte det som är min fråga, utan min fråga är: Vad
              kan Birgitta Ohlsson som EU- minister och kommande från Sverige
              göra för att man inom EU ytterligare skärper kravet på djurskyddet
              och inte minst ser till att de regler som redan finns efterlevs
              samt att kontrollen skärps, allt för att vi i framtiden ska slippa
              se dessa hemska bilder i medierna på djur som plågas och vanvårdas?
            </seg>
          </u>
          <note type="speaker" n="ccced225">
            Anf. 30 Statsrådet BIRGITTA OHLSSON (fp):
          </note>
          <u who="unknown" xml:id="i-63c9de9c0db5e8df-0" n="2d95f6a6">
            <seg n="787d32a4">
              Fru talman! Jag är väldigt glad att Marietta de Pourbaix-Lundin
              tar upp frågan om just djurskyddet i Europa. Det är egentligen
              Eskil Erlandsson som är huvudansvarig för detta, men som bekant
              brinner jag mycket för dessa frågor.
            </seg>
            <seg n="85c1ddce">
              Jag tror att vi måste rikta frågan både inåt och utåt. Europeiska
              unionen har oerhörda utmaningar vad gäller exempelvis djurtransporter.
              Den svenska regeringens hållning är glasklar. Vi tycker att det
              ska vara max åtta timmars transport. Dess värre finns det fortfarande
              en oenighet vad gäller både lagstiftning och implementeringen
              av lagstiftningen på den här fronten.
            </seg>
            <seg n="3dd0a2bf">
              En annan fråga som också är uppe är frågan om djurförsök. Där
              pågår nu en process för att hitta gemensamma definitioner på djurförsök.
              Det vore väldigt bra om vi får ett system som är tydligt.
            </seg>
            <seg n="cd61ac3f">
              Jag tycker också att det är viktigt att nämna hur Europeiska
              unionen kan jobba utåt i världen. Vi vet att djurplågeriet inte
              ser några nationsgränser. Det förekommer extremt grymt djurplågeri
              på många andra kontinenter. Där har vi också en stark roll att
              spela, inte minst i Asien där vi vet att EU gör stora insatser.
            </seg>
          </u>
          <note type="speaker" n="86127c82">
            Anf. 31 MARIETTA DE POURBAIX-LUNDIN (m):
          </note>
          <u who="Q4973390" xml:id="i-881a46e15d5d3f6e-1" n="e8e2a620">
            <seg n="07519389">
              Fru talman! Jag tackar Birgitta Ohlsson för svaren jag fick och
              hoppas att hon fortfarande, som hon säger, brinner för dessa frågor
              och kämpar vidare tillsammans med Eskil Erlandsson i EU.
            </seg>
            <seg n="dc66b4c6">
              Jag har en konkret fråga. På senare tid har vi alla som riksdagsledamöter
              fått mejl om hur man beter sig mot herrelösa hundar i Rumänien.
              Det är fruktansvärt hur man beter sig mot dessa hundar i Rumänien,
              och Rumänien är ändå ett land som är med i EU. Jag anser att ett
              civiliserat land också beter sig civiliserat mot djur. Jag skulle
              vilja ha en kommentar från Birgitta Ohlsson i denna fråga.
            </seg>
          </u>
          <note type="speaker" n="5d8d85ad">
            Anf. 32 Statsrådet BIRGITTA OHLSSON (fp):
          </note>
          <u who="unknown" xml:id="i-63c9de9c0db5e8df-1" n="2d95f6a6">
            <seg n="b8343b21">
              Fru talman! Jag kom att tänka på att Mahatma Gandhi en gång sade
              att man kan se hur långt ett samhälle har kommit beroende på hur
              man behandlar sina djur. Jag tror att det stämmer väldigt bra.
              Inte minst sällskapsdjur som hundar och katter behandlas väldigt
              illa i många EU-länder.
            </seg>
            <seg n="85746d59">
              Jag var själv i London nyligen, och på ett av de stora, kända
              varuhusen, Harrods, såg jag att det såldes hundvalpar i små glasburar.
              Det skulle vara totalt oacceptabelt i Sverige. Där måste vi göra
              mycket.
            </seg>
            <seg n="6e0290de">
              Jag vet att framför allt enskilda djurskyddsorganisationer förtjänar
              ett större stöd för det viktiga arbete de gör. Här kan också jag,
              Eskil och andra politiker lyfta upp frågorna. Vi har debatterat
              frågor som rör sällskapsdjurens status mycket länge i Sverige.
              Vi har haft starka förebilder som Astrid Lindgren och andra som
              har varit pådrivande. Den opinionen måste vi också ta upp på EU-nivå.
              Vi ska prata om lantbrukets djur, och vi ska inte heller glömma
              djur som finns i djurparker eller för den delen sällskapsdjur
              i våra hem. Där finns det ett otroligt stort och viktigt arbete
              att göra.
            </seg>
            <seg n="b942c904">
              Företagandet bland unga
            </seg>
          </u>
          <note type="speaker" n="32f94fd3">
            Anf. 33 ANNIE JOHANSSON (c):
          </note>
          <u who="Q439393" xml:id="i-0268eaa4b0985b44-0" n="ace0b587">
            <seg n="65072863">
              Fru talman! Jag skulle vilja ställa min fråga till näringsminister
              Maud Olofsson. Jag reser just nu runt i landet för att träffa
              unga entreprenörer. Aldrig förr har attityderna till att just
              starta eget och satsa på drömmen varit större. 40 procent av de
              unga vill hellre vara företagare än anställda, men trots det är
              det bara 4 procent av dem som de facto är det.
            </seg>
            <seg n="8f26cdbb">
              Ung Företagsamhet, Drivhuset och många andra organisationer har
              spelat en stor roll för att förändra attityderna hos unga. Resultatet
              är också därefter. Tio år efter att man har drivit ett UF-företag
              är en fjärdedel av dem fortfarande företagare med tre till fyra
              anställda.
            </seg>
            <seg n="0d1428ae">
              Min fråga till näringsministern handlar om vad näringsministern
              vill göra för att de 4 procent unga företagare som i dag finns
              ska bli fler.
            </seg>
          </u>
          <note type="speaker" n="dc1a430b">
            Anf. 34 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-2" n="2803111a">
            <seg n="775f169c">
              Fru talman! Tack för frågan! För det första vill jag säga att
              det är väldigt bra om fler unga väljer att bli företagare och
              inte bara går på anställningslinjen.
            </seg>
            <seg n="ecc7f691">
              För att stödja det har vi infört entreprenörskap i skolan, så
              att man ska lära sig entreprenörskapet redan från början. Det
              ska ingå i utbildningen. Vi stöder Ung Företagsamhet och har höjt
              anslagen till Ung Företagsamhet för att de ska kunna bedriva mer
              verksamhet. Vi är delaktiga i Drivhusverksamheten som finns ute
              på våra universitet och högskolor. De gör ett fantastiskt jobb
              med att stödja inte bara företagsidén utan framför allt personen
              bakom, så att man också får prova på att vara företagare under
              universitetstiden.
            </seg>
            <seg n="5f9ca9ba">
              I den förra budgeten anslog vi 60 miljoner kronor de kommande
              åren för att stödja ungas innovationer. Jag har sagt att de innovationsmiljöer
              som finns i dag är anpassade efter min generation. Vi måste se
              att unga har helt andra metoder för att ta fram innovationer.
              Därför vill vi också jobba tillsammans med ungdomarna för att
              stödja just detta.
            </seg>
          </u>
          <note type="speaker" n="70f8bcc7">
            Anf. 35 ANNIE JOHANSSON (c):
          </note>
          <u who="Q439393" xml:id="i-0268eaa4b0985b44-1" n="ace0b587">
            <seg n="09f69387">
              Fru talman! Tack för det svaret! Företagsamheten frodas runt
              om i landet. Precis som Maud Olofsson sade finns det också goda
              innovationer runt om på science parks, högskolor och annat. Jag
              märker också att många tycker att det är viktigt att fler företag
              startas, men det är än viktigare att se till att det blir livskraftiga
              och långsiktiga företag. Vad vill näringsministern göra inte bara
              för att fler företag ska startas utan för att de också ska få
              en lång livslängd?
            </seg>
          </u>
          <note type="speaker" n="49f5f825">
            Anf. 36 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-3" n="2803111a">
            <seg n="27a77011">
              Fru talman! Jag tror att det handlar om hur man börjar detta.
              Vilken kunskapsgrund får man från början? Därför är rådgivning
              A och O. Ung Företagsamhet är ett sätt att få prova på och Drivhuset
              likadant, men det handlar också om att få en bra rådgivning kopplad
              till en finansiering och få hjälp på den vägen.
            </seg>
            <seg n="d59f1b9e">
              Sedan har vi infört mentorprogram. När jag får frågan om vilket
              råd jag har till en företagare, om jag skulle ge ett råd, säger
              jag alltid: Skaffa dig en mentor!
            </seg>
            <seg n="8d4fe352">
              Under hela den livscykel som man driver ett företag kommer det
              upp en massa olika frågeställningar. Det gäller inte minst när
              man är ung eftersom man är oerfaren gentemot myndigheter och annat.
              De mentorprogram som vi har är en väldigt bra verksamhet för att
              stödja unga entreprenörer.
            </seg>
            <seg n="98ee1c65">
              Vi vill att våra myndigheter ska se de unga och inte bara vända
              sig till dem i min ålder. De ska verkligen se de unga. Vi har
              diskussioner med Almi till exempel, som är rådgivningsorganet
              och kan bistå med lån. Vi har det med Nyföretagarcentrum och andra
              aktörer. Det är ett bra sätt att ge en bra start i livet för dem
              som vill ha företagande.
            </seg>
          </u>
          <note n="baad000c">
            Försäkringskassans opartiskhet
          </note>
          <note type="speaker" n="ffd8f5bb">
            Anf. 37 BJÖRN VON SYDOW (s):
          </note>
          <u who="Q879773" xml:id="i-02f3c8c693755d42-0" n="e0fb3747">
            <seg n="e8b4ecee">
              Fru talman! Jag har en fråga till vice statsministern. Vi diskuterar
              här i dag en reformerad grundlag i stor enighet. En sak som inte
              förändras är kravet på att våra förvaltningsmyndigheter ska arbeta
              med saklighet och opartiskhet.
            </seg>
            <seg n="88e304ac">
              Det kom en rapport från Försäkringskassan för några dagar sedan.
              Forskare har redan varit kritiska mot de vetenskapliga slutsatserna.
              I Morgonekot den 20 maj tog två av dem upp att rapporten bara
              lyft fram siffror som visar att det gått bra för de utförsäkrade
              och att man i rapporten från Försäkringskassan tagit positiv ställning
              för regeringens reformer, vilket inte har sin grund i själva resultaten,
              menar forskarna.
            </seg>
            <seg n="a53b4571">
              Min fråga till vice statsministern är: Kan vice statsministern
              försäkra att regeringen, det vill säga inget av statsråden, deras
              politiska medarbetare eller pressekreterare, i dialog med Försäkringskassan
              har påverkat den på ett sätt som gör att regeringsformens föreskrift
              om opartiskhet och saklighet har rubbats vad gäller den här rapporten?
            </seg>
          </u>
          <note type="speaker" n="18790088">
            Anf. 38 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-4" n="2803111a">
            <seg n="da06be52">
              Fru talman! Tack för frågan! Jag tror att vi är överens om att
              saklighet och opartiskhet är grunden för våra myndigheter. Det
              är också så vi har organiserat vårt samhälle. Jag har stort förtroende
              för att myndigheterna inte låter sig påverkas av allehanda statsråd
              eller andra som ringer och vill göra det. Vi har värnat det oberoende
              som myndigheterna har.
            </seg>
            <seg n="401c8358">
              Vi har väldigt många duktiga myndigheter som gör ett fantastiskt
              jobb. Ibland kan det hända att de till och med tycker att regeringen
              gör ett bra jobb, och då är de inte förhindrade att säga det.
              Men det är också så att vid vissa tillfällen kritiserar man regeringen.
              Jag tror nog att vi i grunden kan vara ganska trygga med det myndighetssystem
              vi har. Man är oberoende, man sköter sin verksamhet och när myndigheten
              har synpunkter framför man också dem till respektive statsråd.
            </seg>
          </u>
          <note type="speaker" n="a3bdb0db">
            Anf. 39 BJÖRN VON SYDOW (s):
          </note>
          <u who="Q879773" xml:id="i-02f3c8c693755d42-1" n="e0fb3747">
            <seg n="87776111">
              Fru talman! Jag skulle önska att vice statsministern kunde försäkra
              tydligare vad som har förevarit i det här fallet. Jag kan förstå
              att vice statsministern har svårt att göra det så här rakt på,
              men jag skulle gärna se att vice statsministern eller statsministern
              som är chef för Regeringskansliet genom ett meddelande till medierna
              kunde klargöra den här saken.
            </seg>
            <seg n="2fbd4579">
              Forskarna lyfter till exempel fram att det är enbart sådana uppgifter
              som är positiva som lyfts fram i rapporten och pressmeddelandet.
              Man tar till exempel upp hur många som har försörjningsstöd och
              visar att det som Försäkringskassan här lyfter fram är att det
              handlar om bara 2 procent medan man med andra körningar på materialet
              får fram att det är hela 12 procent.
            </seg>
            <seg n="7f7d9857">
              Min fråga är: Kan vi som allmänhet lita på att en rapport från
              en myndighet och dess pressmeddelande är självständigt från regeringen
              och kan skapa det riktiga underlaget för den offentliga debatten?
            </seg>
          </u>
          <note type="speaker" n="9cf6c912">
            Anf. 40 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-5" n="2803111a">
            <seg n="5d7b1227">
              Fru talman! Jag tror att svenska folket kan lita på att vi har
              oberoende myndigheter. Vi har mycket kompetenta människor där,
              och dessutom har vårt utnämnande av nya generaldirektörer också
              inneburit en mindre koppling till det politiska systemet. Det
              sätt som vi rekryterar generaldirektörer på i dag är mycket mer
              fristående från den politiska nivån jämfört med vad det var tidigare.
              Nu rekryteras efter kompetens på en öppen marknad, och det gör
              att de eventuella banden till den sittande regeringen är färre.
            </seg>
            <seg n="39cfb13b">
              Jag tycker också att det är viktigt att säga att jag tror att
              de här myndigheterna håller sig för goda för att gå i någons ledband.
              Just det faktum att man har oberoende myndigheter på det sätt
              som vi har byggt upp vårt system utifrån vill man värna från de
              här myndigheternas sida, och det vill också regeringen värna.
              Jag tror att både vi som är statsråd och myndighetscheferna är
              garanter för att vi ska fortsätta att ha oberoende myndigheter
              på samma sätt som vi alltid har haft.
            </seg>
            <seg n="157308a7">
              Intäkterna från statliga utförsäljningar
            </seg>
          </u>
          <note type="speaker" n="08d29907">
            Anf. 41 ELSE-MARIE LINDGREN (kd):
          </note>
          <u who="Q4962726" xml:id="i-bc271ca9fab9fd39-0" n="e106b16d">
            <seg n="e544c07e">
              Fru talman! Jag vill ställa min fråga till finansminister Anders
              Borg.
            </seg>
            <seg n="50ea11fd">
              I veckan läste jag en rubrik om att utrikesministern nu säljer
              kristallkronor. Det lät naturligtvis väldigt intressant, och jag
              tror att många med mig tyckte det. Vad handlade det om? Jo, det
              visade sig att UD nu vill sälja ut en stor del av gammalt möblemang
              som man har haft på olika beskickningar i världen som man nu har
              stängt. Jag tror att finansministern och jag delar uppfattning
              om att det är bra att man ser till att få in intäkter, men jag
              fick också en uppgift i veckan om att Försvarsmakten nu har planer
              på att sälja ut äldre helikoptersystem eftersom man nu ska köpa
              in nya helikoptersystem. Jag fick veta att man räknar med att
              få 500 miljoner i intäkter. Men finansministern och departementet
              har bestämt att endast 10 procent av intäkterna från detta får
              behållas av Försvarsmakten.
            </seg>
            <seg n="35348d8a">
              Hur ställer sig finansministern till att UD får behålla sina
              intäkter fullt ut och Försvarsmakten inte får det?
            </seg>
          </u>
          <note type="speaker" n="14c428c8">
            Anf. 42 Finansminister ANDERS BORG (m):
          </note>
          <u who="Q182050" xml:id="i-5427cd2454133285-3" n="8969a6db">
            <seg n="f5e512c7">
              Fru talman! Vår hållning är väldigt klar. När vi till exempel
              har sålt ut ägande i statliga företag har de pengarna inte tagits
              tillbaka på utgiftssidan, utan då har vi amorterat det på offentlig
              skuldsättning därför att det är en förmögenhetsmassa som realiseras
              och då ska man naturligtvis amortera på sin skuldsättning.
            </seg>
            <seg n="dd986efa">
              På samma sätt ser vi på när myndigheter säljer ut egendom. Det
              är inte ett sätt att finansiera löpande verksamhet, och det ska
              varken göras på Utrikesdepartementet eller hos Försvarsmakten.
              Det är den ordning vi har haft när vi till exempel har sålt en
              del egendom från Utrikesdepartementets sida tidigare då det har
              gjorts en del förändringar av konsulat och ambassader.
            </seg>
            <seg n="ac7c4eff">
              Enligt min uppfattning är det samma normer som ska följas, och
              de normerna är att de som säljer ut statlig egendom naturligtvis
              ska göra det därför att det är så verksamheten ska skötas. Vi
              ska inte äga saker i onödan vare sig det är möbler eller spritfabriker.
              Intäkterna ska föras in i den allmänna budgeten och inte användas
              för löpande utgifter.
            </seg>
          </u>
          <note type="speaker" n="5bcedd86">
            Anf. 43 ELSE-MARIE LINDGREN (kd):
          </note>
          <u who="Q4962726" xml:id="i-bc271ca9fab9fd39-1" n="e106b16d">
            <seg n="a9b24d60">
              Fru talman! Men borde inte Försvarsmakten ändå få behålla en
              större del än 10 procent av intäkterna? Man kan alltid diskutera
              vem som är ägare till systemen som man har. De är ju inköpta av
              Försvarsmakten.
            </seg>
            <seg n="9d2e7394">
              Just nu ser vi att Försvarsmakten måste göra omfattande justeringar
              i sin materielplan, och då hade det varit klädsamt, tycker jag,
              att man som ett incitament för ökad försäljning skulle ha kunnat
              få behålla en lite större del av de intäkter som man nu får.
            </seg>
          </u>
          <note type="speaker" n="d84674db">
            Anf. 44 Finansminister ANDERS BORG (m):
          </note>
          <u who="Q182050" xml:id="i-5427cd2454133285-4" n="8969a6db">
            <seg n="e992f417">
              Fru talman! Vi måste upprätthålla enhetliga principer. Ett exempel
              är Fortifikationsverkets stora utförsäljning av mark. De intäkterna
              kan naturligtvis inte användas för att finansiera löpande militära
              försvarsutgifter. Det vore helt orimligt. Görs det utförsäljningar
              ska vinsten in i den allmänna budgeten. Det är alldeles tydligt
              vem som äger all försvarsmateriel i Sverige det gör svenska staten.
              Försvaret är inte en särskild del, utan det är en del av svenska
              staten. Svenska staten hanteras i en enhetlig statsbudget, och
              därför ska naturligtvis pengarna in i den.
            </seg>
            <seg n="c2985386">
              Förtroendet mellan Sida och regeringen
            </seg>
          </u>
          <note type="speaker" n="0296655c">
            Anf. 45 KENT HÄRSTEDT (s):
          </note>
          <u who="Q3359013" xml:id="i-2b8e25d3abd112f6-0" n="d1061899">
            <seg n="07646665">
              Fru talman! Jag skulle vilja ställa en fråga till Maud Olofsson.
            </seg>
            <seg n="6feb05c8">
              I dag har, som alla är bekanta med, regeringen sparkat Sidas
              chef från hans position. Det här är vägs ände på en ganska lång
              och turbulent period mellan regeringen och Sidas ledning. Det
              är egentligen bara slutfasen i en process där personalen på Sida
              har uttryckt sitt missnöje med biståndsministern, avdelningscheferna
              har skrivit till regeringen precis före jul och regeringen har
              uppseendeväckande ja, det är väl ganska unikt över huvud taget
              för den här mandatperioden kört över Sidas ledning på detaljnivå
              och de beslut som har fattats i Sida. Och i dag har ledningen
              fått gå från Sida.
            </seg>
            <seg n="738ccf51">
              Jag vill börja med att ställa frågan: Vad tänker regeringen göra
              för att återställa förtroendet mellan regeringen och Sida? Sida
              är ju den stora, viktiga myndighet som utför biståndsarbete. Finns
              det inte förtroende finns inga förutsättningar att genomföra biståndet.
            </seg>
          </u>
          <note type="speaker" n="4c40b6c9">
            Anf. 46 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-6" n="2803111a">
            <seg n="a699c7b9">
              Fru talman! Tack för frågan, Kent Härstedt! Jag tror att de allra
              flesta i Sverige tycker att biståndet är väldigt viktigt. Man
              måste göra viktiga insatser, och det är en solidaritetshandling
              från oss som land men också från enskilda medborgare. För att
              det ska fungera måste biståndet skötas med väldigt stor noggrannhet,
              och det måste vara kvalitet i det vi gör. Det tror jag också att
              svenska folket önskar sig.
            </seg>
            <seg n="4a7d43c8">
              Därför går det inte, som Sida har hållit på i några år, att inte
              ha ordning och reda i sin ekonomi. Det är klart att regeringen
              talar om att det här förväntar vi oss av biståndet och så här
              ska pengarna skötas. När det inte fullföljs måste regeringen agera.
              Det är ansvarsfullt. Styrningen måste bli bättre, och därför har
              vi tillsatt en ny, tillförordnad generaldirektör, och vi har också
              tillsatt en överdirektör med den kompetensen.
            </seg>
            <seg n="72349804">
              På samma sätt som vi hanterade försvaret när vi hade oordning
              där kommer vi nu också att agera på Sida. Det tror jag har ett
              starkt stöd hos svenska folket. Vi vill ha ett starkt bistånd,
              men det ska också vara ordning och reda i ekonomin.
            </seg>
          </u>
          <note type="speaker" n="f812251b">
            Anf. 47 KENT HÄRSTEDT (s):
          </note>
          <u who="Q3359013" xml:id="i-2b8e25d3abd112f6-1" n="d1061899">
            <seg n="7c330a78">
              Fru talman! Nu är det kanske inte bara på Sida det inte har varit
              ordning och reda. Det måste kanske ha varit brist i ordningen
              och redan hos biståndsministern också eftersom den här situationen
              har uppstått.
            </seg>
            <seg n="2bffceaa">
              Man kan väl i alla fall önska sig framöver att det blir en oberoende
              myndighet, att man kan agera fritt och oberoende i myndigheten
              och att man inte lastas med bördor som man har svårt att hantera.
              Det är både regeringens ansvar och Sidas ansvar när samarbetet
              inte fungerar.
            </seg>
            <seg n="d14ac0fc">
              Den andra frågan jag vill ställa handlar om rekryteringen av
              en ny Sidachef. Det talas om transparens och öppenhet, och det
              nämnde vice statsministern för en liten stund sedan. Men då får
              det väl inte bli så som när man tillsatte chef för den andra myndigheten
              som finns under biståndsministern då den inte helt obekante Henrik
              Landerholm helt utan utlysning blev chef för Folke Bernadotteakademin.
              Det är en av få myndigheter som ligger under biståndsministern,
              och där var det en handplockning direkt.
            </seg>
            <seg n="c6884607">
              Kan Maud Olofsson garantera en transparens i processen?
            </seg>
          </u>
          <note type="speaker" n="2bd78cca">
            Anf. 48 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-7" n="2803111a">
            <seg n="c6fa4850">
              Fru talman! Om vi håller oss till frågan om Sida är det så här:
              Ja, vi rekryterade en ny generaldirektör på en öppen marknad.
              Det var helt transparent. Det som har hänt är att ekonomin inte
              har skötts på det sätt som vi förväntar oss, och det har riktats
              allvarlig kritik inte bara från oss utan också från andra myndigheter.
            </seg>
            <seg n="f75d25e8">
              Vi måste styra både Sida och andra verksamheter med mål och med
              riktlinjer och också med program för vad vi ska göra. Men det
              är också viktigt att vi håller ordning och reda, för det har svenska
              folket rätt att begära av oss som politiker och av myndigheten.
              Det är naturligtvis så att det är myndigheten som ska agera utifrån
              det som riksdag och regering beslutar.
            </seg>
            <seg n="4c0f7a59">
              Vi utvärderar myndigheterna, och om vi ser att det inte fungerar
              måste vi agera. I vissa fall måste man, tråkigt nog, byta ut generaldirektören
              eller chefen eller tillsätta ny kompetens så att vi får ordning
              på saker och ting.
            </seg>
            <seg n="65d0cd7d">
              Kilometerskatten
            </seg>
          </u>
          <note type="speaker" n="d231db55">
            Anf. 49 ANNA TENJE (m):
          </note>
          <u who="Q4767537" xml:id="i-5f866be9e8cc899e-0" n="69473a52">
            <seg n="15bf6f9a">
              Fru talman! Min fråga går till jordbruksministern.
            </seg>
            <seg n="32ff0fd1">
              För mig är det oerhört viktigt att det finns goda möjligheter
              att leva och bo samt starta och driva företag på landsbygden.
              Den senaste tiden har jag blivit kontaktad av mjölkbönder som
              varit oroliga angående den kilometerskatt som De rödgröna aviserat
              att de ska införa om de vinner valet i höst. Det kommer att slå
              oerhört hårt mot dessa bönders verksamhet, och de vill helt enkelt
              förvissa sig om att det inte är något som även Alliansen går och
              tänker på. Vad är beskedet till dem?
            </seg>
          </u>
          <note type="speaker" n="c4a33aad">
            Anf. 50 Jordbruksminister ESKIL ERLANDSSON (c):
          </note>
          <u who="Q3058054" xml:id="i-5427cd2454133285-5" n="811fa8d8">
            <seg n="c0f3c0d7">
              Fru talman! Jag kan ge ett mycket kort och distinkt svar. Vi
              kommer inte att införa någon kilometerskatt. Skälet till det är,
              precis som frågeställaren tog upp, att det skulle vara förödande
              för de areella näringarnas utveckling i vårt land. Att frakta
              mjölken till mejeriet med någonting annat än lastbil är inte möjligt.
              Lika omöjligt är det att frakta mjölken från mejeriet till oss
              konsumenter med någonting annat än lastbil.
            </seg>
            <seg n="5eef15bf">
              Däremot ska vi fortsätta att satsa på alternativa drivmedel till
              de fordon som måste hämta mjölken på gårdarna, liksom distribuera
              den från mejeriet till oss konsumenter. Där är det viktigt att
              vi hjälps åt att satsa så att vi får mer hållbarhet i de transportsystem
              som gäller de areella näringarnas produkter.
            </seg>
            <seg n="303b6342">
              Koldioxidskatten
            </seg>
          </u>
          <note type="speaker" n="faf174ab">
            Anf. 51 HELENA LEANDER (mp):
          </note>
          <u who="Q4961406" xml:id="i-1f54a63c0d273e02-0" n="18bd098a">
            <seg n="d4975595">
              Fru talman! Min fråga har nästan samma tema som den tidigare
              frågan. I höstas lämnade Anders Borg en proposition till riksdagen
              där han framhöll miljöskatternas centrala betydelse för att nå
              klimatmålen. Klokt utformade miljöskatter som låter förorenaren
              betala sin miljöpåverkan lovordades som det mest kostnadseffektiva
              verktyget, alltså ett sätt att nå målen till lägsta kostnad. Om
              miljöskatterna skulle innebära betydande fördelningspolitiska
              konsekvenser menade Anders Borg att det var bättre att kompensera
              det med andra åtgärder än att låta bli att använda sig av miljöskatterna.
              Ungefär så brukar vi i Miljöpartiet resonera.
            </seg>
            <seg n="2c9c4268">
              Trots att koldioxidskatten lyftes fram som det mest direkta och
              träffsäkra verktyget föreslogs ingen höjning av den. Det gör däremot
              vi rödgröna, och då är Anders Borg emot det. Min fråga till finansministern
              är därför:
            </seg>
            <seg n="dcc4d564">
              Hur kommer det sig att en borgerlig koldioxidskatt är träffsäker
              och kostnadseffektiv medan en rödgrön koldioxidskatt är straffbeskattning?
            </seg>
          </u>
          <note type="speaker" n="181e483f">
            Anf. 52 Finansminister ANDERS BORG (m):
          </note>
          <u who="Q182050" xml:id="i-5427cd2454133285-6" n="8969a6db">
            <seg n="e3168ad6">
              Fru talman! När vi genomför politiska förändringar har vi ansvar
              för två saker. Det ena är att ha tydliga mål, i det här fallet
              att lösa klimatfrågan, att göra det på ett så kostnadseffektivt
              sätt som möjligt men ändå säkra att världen inte går mot en global
              uppvärmning som hotar både utveckling och miljö. Det andra är
              att vi gör det på ett sådant sätt att vi vårdar vår ekonomi och,
              inte minst, familjerna.
            </seg>
            <seg n="f8f072e0">
              När man lägger ihop de rödgröna förslagen, den förödande lastbilsskatten
              på 14 kronor milen och en förödande höjning av bensinskatten,
              tar man i för mycket. Vi har inte sagt att man inte någonsin ska
              fundera på att justera CO2-skatter, men det vi har gjort är att
              sänka skatterna för hushållen.
            </seg>
            <seg n="a915b6fb">
              Nu har vi en begynnande återhämtning. Då slår oppositionen till
              med arbetsgivaravgifterna för unga, kilometerskatterna och CO2skatterna.
              Därmed slår man undan benen för återhämtningen och jobben. Det
              är fel.
            </seg>
            <seg n="95cdc9c2">
              Sedan ska vi naturligtvis ta gemensamma tag vad gäller klimatpolitiken,
              och långsiktigt har vi förstås ett stort ansvar att använda rätt
              styrmedel.
            </seg>
          </u>
          <note type="speaker" n="39a72ef3">
            Anf. 53 HELENA LEANDER (mp):
          </note>
          <u who="Q4961406" xml:id="i-1f54a63c0d273e02-1" n="18bd098a">
            <seg n="ce5342ec">
              Fru talman! Det är ingen hemlighet att De rödgröna ser behov
              i välfärden som gör att vi vill ta in lite mer skatter än den
              borgerliga sidan. Den intressanta frågan är fortfarande varför
              majoriteten, som vill ha jättestora sänkningar på alla möjliga
              håll vilket ger hushållen ökat konsumtionsutrymme, inte kan tänka
              sig att föra fram förslag om ökad koldioxidskatt.
            </seg>
            <seg n="de714d8c">
              Ni inom Alliansen gick till val på att man inte skulle höja koldioxidskatten,
              och sedan höjdes den ändå med 6 öre. Nu föreslår vi 17 öre, och
              det är plötsligt förödande. Vad var det som hände däremellan?
              När blev det förödande att göra det som ni gjorde tidigare? Om
              ni inte vill använda er av koldioxidskatten, som ni själva framhåller
              som det mest kostnadseffektiva verktyget, vilka andra, mindre
              effektiva, verktyg vill ni i stället använda? Eller menar ni att
              klimatfrågan redan är löst?
            </seg>
          </u>
          <note type="speaker" n="c9282e9b">
            Anf. 54 Finansminister ANDERS BORG (m):
          </note>
          <u who="Q182050" xml:id="i-5427cd2454133285-7" n="8969a6db">
            <seg n="213ff198">
              Fru talman! Vi lägger lite olika innebörd i orden. För mig är
              35 miljarder i skattehöjningar inte lite skattehöjningar, utan
              det är en rejäl skattechock. Det kommer att innebära att tre miljoner
              löntagare, alla som sätter sig i bilen och åker till jobbet, förlorar.
              Det som De rödgröna tillsammans föreslår är en mycket omfattande
              skattebelastning. Först gör man skattehöjningar på 35 miljarder
              brutto, och sedan lägger man tillbaka en del på ett ofta felaktigt
              och oklokt sätt. Sammantaget höjer man skatterna kraftigt för
              hushållen, och pengarna använder man till att bygga ut bidragssystemen.
              Det är vad pengarna läggs på. Det gör att vi får en kostnadschock
              för svensk ekonomi som leder till färre jobb, högre priser, lägre
              efterfrågan, större risk för flaskhalsar och en ökad arbetslöshet
              som en uppenbar konsekvens av detta.
            </seg>
            <seg n="8badc490">
              Jag skulle gärna föra ett samtal om vad vi behöver göra kring
              klimatpolitiken, men Miljöpartiet har satt sig med Vänsterpartiet
              och Socialdemokraterna, och då blir prioriteringen att höja skatten
              för hushållen för att betala utbyggnaden av bidragssystemen. Det
              är inte en politik som jag tror på.
            </seg>
            <seg n="f481757c">
              Svenskt stöd till euroländer i kris
            </seg>
          </u>
          <note type="speaker" n="d11c9368">
            Anf. 55 ANNE-MARIE PÅLSSON (m):
          </note>
          <u who="Q4768099" xml:id="i-0562220d4fda2c18-3" n="136b9342">
            <seg n="1de10208">
              Fru talman! Jag har en fråga till finansminister Borg.
            </seg>
            <seg n="33d30c7b">
              År 2003 sade svenska folket ett bestämt nej till svenskt medlemskap
              i den ekonomiska monetära unionen. Med detta nej sade folket nej
              till skyldigheten att delta i framtida räddningsaktioner och avstod
              samtidigt från de eventuella fördelar som införandet av euron
              kunde ge.
            </seg>
            <seg n="fe0c6684">
              EMU-länderna befinner sig i djup kris och är i behov av stort
              finansiellt stöd. Finansminister Borg uppgav i en tv-intervju
              nyligen att Sverige som enda icke-euroland var berett att finansiellt
              stödja de krisande euroländerna.
            </seg>
            <seg n="25a07d71">
              Hur anser finansminister Borg att detta besked förhåller sig
              till svenska folkets nej till att bli medlem i EMU?
            </seg>
          </u>
          <note type="speaker" n="85903916">
            Anf. 56 Finansminister ANDERS BORG (m):
          </note>
          <u who="Q182050" xml:id="i-5427cd2454133285-8" n="8969a6db">
            <seg n="bfc9bd8a">
              Fru talman! Vi har varit väldigt tydliga. Vi tror på europeisk
              solidaritet, men vi tror också på ansvarstagande vad gäller skattebetalarnas
              pengar.
            </seg>
            <seg n="d7fd6004">
              Sverige bidrar i olika former, framför allt via IMF, för att
              stödja länder i kris. Vi bidrar via de gemensamma EU-medlen. Därefter,
              har vi sagt, ska vi utifrån bedömningar land för land, på basis
              av att det finns konditionalitet och IMF-program, och utifrån
              att det är nödvändigt för finansiell stabilitet i Sverige och
              Europa, ha beredskap att pröva detta.
            </seg>
            <seg n="4d21bd4c">
              Det har vi gjort för Lettland. Det har vi gjort för Island. Vi
              har gjort det på villkor som säkrat skattebetalarnas pengar. Det
              vore naturligtvis självklart om det gällde Finland, för att ta
              det mest uppenbara exemplet. Skulle vi, om Finland drabbades av
              bekymmer, säga att det inte är någonting som berör Sverige? Så
              kan vi naturligtvis inte resonera.
            </seg>
            <seg n="c2bfde80">
              Sedan måste givetvis alla länder ta sitt ansvar. Det som sker
              i Grekland, Spanien och Portugal är i första hand de grekiska,
              spanska och portugisiska regeringarnas ansvar. Vår hållning är
              klar land för land, tydliga krav, skattebetalarnas intressen,
              inga legala krav på att delta.
            </seg>
          </u>
          <note type="speaker" n="ec9a1f82">
            Anf. 57 ANNE-MARIE PÅLSSON (m):
          </note>
          <u who="Q4768099" xml:id="i-0562220d4fda2c18-4" n="136b9342">
            <seg n="69ad78bf">
              Fru talman! Innan finansminister Borg kom in i kammaren diskuterade
              ledamöterna den nya grundlagen och demokratin. Jag tycker att
              ett stöd till euroländerna tangerar den frågan. Det jag undrar
              är: På vilket sätt visar man svenska folket respekt i deras beslutsfattande?
              Svenska folket sade nej till euron, ville inte ställa upp, och
              några år senare säger en representant för regeringen att svenska
              folket trots sitt nej ska vara med och bidra till att lösa de
              problem som uppstått.
            </seg>
            <seg n="252c32b4">
              Det är en helt annan sak att bidra direkt än att bidra inom ramen
              för IMF. Då deltar vi nämligen på samma grunder som alla andra
              länder som ingår i IMF-samarbetet och på de grunder som IMF har
              beslutat om. Att gå utöver IMF-samarbetet skickar egendomliga
              signaler både till svenska folket och till länder inom ramen för
              EMU-samarbetet som har slarvat och kanske också, för att använda
              finansminister Borgs egna ord, fuskat.
            </seg>
          </u>
          <note type="speaker" n="5d0dc42a">
            Anf. 58 Finansminister ANDERS BORG (m):
          </note>
          <u who="Q182050" xml:id="i-5427cd2454133285-9" n="8969a6db">
            <seg n="08154bdd">
              Fru talman! Låt oss börja med den demokratiska aspekten. När
              vi lagt program för Lettland och Island, och för den delen tidigare
              Brasilien, har vi gjort det på basis av en proposition till Sveriges
              riksdag där beslutet om deltagande i dessa program fattats, både
              via programmet i IMF och de bilaterala svenska insatserna.
            </seg>
            <seg n="96e5f6a1">
              Självklart har vi inga legala förpliktelser att hjälpa något
              EMU-land. Vi har icke iträtt oss en krona i legala förpliktelser
              för något EMU-land.
            </seg>
            <seg n="92d6c313">
              Om det ska göras bilaterala program till exempel för att inte
              behandla Finland annorlunda än Island, ett annat nordiskt grannland
              ska det självklart ske utifrån en proposition i Sveriges riksdag.
              Det är en självklarhet. Detta påverkar på intet sätt vårt ställningstagande
              till svenskt medlemskap i valutaunionen.
            </seg>
            <seg n="bd50982f">
              Men uppfattningen att Sverige som enda land ska säga att vi kan
              ingå bilaterala program för Lettland och Island, men inte har
              ansvar eller solidaritet om något land är medlem i valutaunionen,
              är en orimlig hållning.
            </seg>
            <seg n="0a188100">
              Vi har inga legala förpliktelser. Detta sker land för land, i
              vårt fall i enlighet med en proposition i Sveriges riksdag. Det
              är den ordning som ska gälla.
            </seg>
            <seg n="486b2e44">
              Uranbrytning i Sverige
            </seg>
          </u>
          <note type="speaker" n="94b4aed4">
            Anf. 59 PATRIK BJÖRCK (s):
          </note>
          <u who="Q5577436" xml:id="i-3aaf8354177cd877-0" n="b81692b9">
            <seg n="e018c6f0">
              Fru talman! Min fråga går till den centerpartistiska näringsministern
              Maud Olofsson.
            </seg>
            <seg n="a8ea1aa5">
              Det är många människor i Sverige som i dag känner stor oro för
              konsekvenserna av den nya syn på kärnkraft och uranbrytning som
              regeringen står för. Jag får många frågor från oroliga hemma i
              Skaraborg. Där finns det fortfarande rester kvar från den uranbrytning
              som pågått tidigare. Om regeringen nu får igenom sitt förslag
              om att bygga ny kärnkraft i Sverige är det en tidsfråga när kravet
              på att återuppta brytningen av uran i Sverige är en realitet.
            </seg>
            <seg n="88a7c21e">
              Man hade här i riksdagen den 25 mars möjlighet att stärka det
              lokala och regionala inflytandet för att förhindra uranbrytning.
              Detta röstades tyvärr ned av den borgerliga majoriteten. Statsministern
              har uttalat sig för uranbrytning i Sverige. Näringsministern har
              gjort detsamma.
            </seg>
            <seg n="609a40e7">
              Nu skulle jag vilja ha ett besked till alla de oroliga människorna
              ute i landet med anledning av de beslut som närmar sig i Sveriges
              riksdag. Hur ställer sig regeringen till uranbrytning i Sverige?
              Vi ska ha en stor debatt den 17 juni om detta. Jag vill ha den
              centerpartistiska näringsministerns besked om regeringens hållning
              till uranbrytning.
            </seg>
          </u>
          <note type="speaker" n="438cf7b7">
            Anf. 60 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-8" n="2803111a">
            <seg n="43090565">
              Fru talman! Låt mig först korrigera frågeställaren. Jag har aldrig
              uttalat att jag skulle vara för uranbrytning.
            </seg>
            <seg n="1351f551">
              Minerallagen öppnar för att vi ska kunna undersöka berggrunden
              hos oss. När man gör undersökningar kan man inte bestämma i förväg
              vad det är man ska hitta. Det är naturligt. Därför har vi haft
              en prospekteringsverksamhet som har öppnat för många olika sökningar.
              Det har gett en fantastisk möjlighet för företag att investera
              i gruv- och mineraldrift i Sverige. Det är tack vare den förra
              borgerliga regeringens beslut i denna fråga som vi nu har expansion
              på gruvområdet.
            </seg>
            <seg n="1809a2ab">
              Det här vill nu oppositionen förbjuda. Det är inget annat än
              plakatpolitik. I grunden vet man att om man begränsar de här delarna
              kommer man heller inte att öka möjligheterna att hitta olika mineraler.
            </seg>
            <seg n="dadef23d">
              Minerallagen är sådan att det är mycket strikta krav när det
              gäller miljön. Det är kommunalt veto. Mig veterligt är det bara
              socialdemokratiska kommunalråd som tidigare har avstått från att
              vetera mot uranbrytning.
            </seg>
          </u>
          <note type="speaker" n="18bb78c8">
            Anf. 61 PATRIK BJÖRCK (s):
          </note>
          <u who="Q5577436" xml:id="i-3aaf8354177cd877-1" n="b81692b9">
            <seg n="7dd09c46">
              Fru talman! De oroliga människorna ute i landet kommer tyvärr
              att få fortsätta att vara oroliga efter ett sådant svar. Nu säger
              näringsministern att hon inte har uttalat sig för uranbrytning.
              Men skulle näringsministern kunna uttala sig mot uranbrytning
              i så fall? Statsministern har definitivt uttalat sig för uranbrytning.
              Man har hanterat hela betänkandeärendet på ett sätt som innehållit
              manipulativa inslag, skulle jag vilja påstå, när man har trasslat
              hit och dit med datumet när lagstiftningen ska börja gälla.
            </seg>
            <seg n="d5a5927d">
              Det finns all anledning till stor oro ute i landet. Nu skulle
              den centerpartistiska näringsministern ha en möjlighet att sätta
              stopp för den oron genom att uttala sig mot uranbrytning och därmed
              i så fall ha en annan uppfattning än statsministern. Det skulle
              vara ett välkommet besked. Men jag väntar fortfarande på det.
            </seg>
          </u>
          <note type="speaker" n="5219e009">
            Anf. 62 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-9" n="2803111a">
            <seg n="a87735b1">
              Fru talman! Jag har noterat den uppgörelse som finns kring energipolitiken.
              Oppositionen tänker inte stänga kärnkraften i morgon. Miljöpartiet
              har vikit sig på den punkten och anser numera också att kärnkraften
              ska fortsätta att drivas. Ni står inför samma problem som alla
              andra.
            </seg>
            <seg n="93fdf2cd">
              Det som minerallagen reglerar är att om man tänker ansöka om
              uranbrytning det finns inga sådana ansökningar och har inte funnits
              på många år finns det en mycket stark miljölagstiftning som reglerar
              detta. De besluten är fattade här i riksdagen.
            </seg>
            <seg n="ca73d1a0">
              Om man ska ta bort uranet ur prospektering och annat tar man
              i praktiken bort möjligheterna att prospektera över huvud taget.
              Då hotas hela gruvnäringen. Det tycker jag att ni från oppositionen
              bör berätta för alla i gruvindustrin i Pajala, övriga Norrbotten
              och Västerbotten och på andra ställen. Ni tänker förhindra gruvföretag
              att prospektera och fortsätta den positiva utveckling som skett
              tack vare minerallagen. Det tycker jag är viktigt att komma ihåg.
            </seg>
            <seg n="c88908ae">
              Idrottens betydelse för integration och jämställdhet
            </seg>
          </u>
          <note type="speaker" n="fd6b6e07">
            Anf. 63 HELENA BOUVENG (m):
          </note>
          <u who="Q4940303" xml:id="i-b63cd1046edbd983-0" n="62f6271b">
            <seg n="9b140bb3">
              Fru talman! Min fråga går till kultur- och idrottsminister Lena
              Adelsohn Liljeroth.
            </seg>
            <seg n="a8ce3c4a">
              Idrottens roll i samhället är så mycket större än bara några
              timmars spänning för oss alla som tittar på tv eller den där adrenalinkicken
              när vi är ute i löparspåret. Idrotten betyder också mycket för
              unga människors utveckling på flera plan och har en stor potential
              att bidra till arbetet för ökad integration och jämställdhet.
              Regeringen har under mandatperioden arbetat aktivt för ökad jämställdhet,
              och vår idrottsminister har i olika sammanhang arbetat aktivt
              med frågor som tar upp idrottens roll.
            </seg>
            <seg n="4adb53c0">
              När jag har haft förmånen att vara ute och träffa många av våra
              idrottsförbund har det berättats om många goda exempel, inte minst
              tack vare det uppskattade Idrottslyftet. Min uppfattning är dock
              att exemplen behöver bli fler. Mot denna bakgrund vill jag fråga
              hur idrottsministern ser på det framtida arbetet när det gäller
              tjejers och killars idrottande på lika villkor.
            </seg>
          </u>
          <note type="speaker" n="31669680">
            Anf. 64 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-5427cd2454133285-10" n="355609e5">
            <seg n="76c8d35d">
              Fru talman! Jag har stor respekt för det jämställdhetsarbete
              som sker inom idrottsrörelsen. Men precis som Helena Bouveng säger
              kan man inte bli nöjd förrän det är ännu bättre.
            </seg>
            <seg n="102c2fb6">
              Vi har bekymmer med en del idrotter som är starkt dominerade
              av pojkar och andra som är starkt dominerade av flickor. Idrottslyftet,
              som Helena Bouveng nämnde, handlar bland annat om att öppna dörrarna
              för fler. Jag betonar så ofta jag får chansen att idrotten består
              av 70 olika specialförbund. Det är inte bara hockey och fotboll,
              vilket man ibland kan få känslan av när man läser idrottssidorna.
              Det är glädjande att det som växer inom fotbollen är antalet flickor.
              Det är de som strömmar till där. Jag har gjort besök på rätt många
              verksamheter ute i landet och konstaterat att man arbetar mycket
              aktivt för att rekrytera flickor till typiska pojkidrotter och
              vice versa.
            </seg>
          </u>
          <note type="speaker" n="7774c9bf">
            Anf. 65 HELENA BOUVENG (m):
          </note>
          <u who="Q4940303" xml:id="i-b63cd1046edbd983-1" n="62f6271b">
            <seg n="816abbba">
              Fru talman! Jag tackar idrottsministern för svaret. Flera av
              våra idrottsförbund har lyckats väl med att attrahera våra nya
              svenskar. Basket och boxning är lysande exempel. Andra är inte
              lika framgångsrika. Än så länge har vi inga ridhus ute i våra
              förorter, och antalet nya svenskar som utövar ishockey är försvinnande
              litet.
            </seg>
            <seg n="a9bdb59c">
              Frågan till idrottsministern blir därför vilken roll idrotten
              kan spela så att våra nya svenska killar och tjejer får större
              möjlighet att vara en del av den fantastiska gemenskap som idrotten
              har att erbjuda.
            </seg>
          </u>
          <note type="speaker" n="5c391704">
            Anf. 66 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-5427cd2454133285-11" n="355609e5">
            <seg n="8e2e41b2">
              Fru talman! Jag får återigen hänvisa till Idrottslyftet. Det
              handlar om 500 miljoner per år under denna mandatperiod och totalt
              2 miljarder kronor till idrottsrörelsen.
            </seg>
            <seg n="7641e0b3">
              Helena Bouveng nämnde boxning. Jag har själv gjort besök på en
              boxningsklubb utanför Örebro som arbetade mycket aktivt med integration,
              framför allt med tjejer. Man hade nått 40 procent tjejer i den
              gruppen. I sportskytte var flickorna i majoritet. Inom ridningen
              har man utanför Västerås lyckats få in pojkar. Det här arbetet
              pågår.
            </seg>
            <seg n="a6b425af">
              Vi har gjort en förändring av idrottspolitiken. När utvärderingen
              av idrotten inte ska ske av idrotten själv utan av Centrum för
              idrottsforskning kommer vi att få fram bättre verktyg för att
              öka jämställdheten.
            </seg>
            <seg n="9a7043b5">
              Jag anser precis som Helena Bouveng att detta är en viktig fråga.
            </seg>
            <seg n="e5f6afa7">
              Sociala företag
            </seg>
          </u>
          <note type="speaker" n="c7ef6695">
            Anf. 67 KENNETH JOHANSSON (c):
          </note>
          <u who="Q5886752" xml:id="i-69e31bdbbaa1035a-0" n="cd31d5ec">
            <seg n="9fccd475">
              Fru talman! Fler människor i jobb och ett minskat utanförskap
              är vad alliansregeringen arbetar för. Då behövs det fler entreprenörer
              och att alla ska ha möjlighet att förverkliga sin affärsidé, även
              de som står en bit utanför den ordinarie arbetsmarknaden.
            </seg>
            <seg n="c7cf71af">
              Näringsministern och alliansregeringen beslutade för några veckor
              sedan om en handlingsplan för att stimulera en utveckling av arbetsintegrerande
              sociala företag. Det uppskattar jag och många med mig mycket.
              Det finns många goda exempel på vad som kan åstadkommas via de
              sociala företagen. Inte minst personer med funktionsnedsättningar
              kan få förverkliga sin idé.
            </seg>
            <seg n="472f91c8">
              Jag vill fråga näringsministern hur hon ser på sociala företag
              och handlingsplanens innehåll och vilka resultat hon förväntar
              sig att detta kan leda till.
            </seg>
          </u>
          <note type="speaker" n="eb18daa6">
            Anf. 68 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-10" n="2803111a">
            <seg n="b748ec73">
              Fru talman! Jag tackar Kenneth Johansson för frågan.
            </seg>
            <seg n="33ef9c67">
              Min syn på arbetsintegrerande sociala företag är att det är en
              kompletterande verksamhet. Det är en del saker som det offentliga
              inte gör och som det privata inte gör men som de sociala företagen
              kan stå för.
            </seg>
            <seg n="822d7655">
              Det som är mervärdet i de sociala företagen är engagemanget.
              Där finns människor som bryr sig om den som är handikappad, har
              psykisk sjukdom eller står långt utanför; denne kan känna en gemenskap
              i det sociala företaget. Därför har det varit angeläget för mig
              att få presentera en proposition som handlar om detta.
            </seg>
            <seg n="ced8129e">
              En del är att vi skriver en förordning som inbegriper detta.
              När vi nu rehabiliterar många människor som är långtidssjukskrivna
              och står långt från arbetsmarknaden är det ofta de sociala företagen
              som är utförare, och de gör det på ett fantastiskt sätt.
            </seg>
            <seg n="d62a98e2">
              Man måste då ha en förordning som reglerar hur de företagen står
              sig i förhållande till andra företag. Det andra vi tittar på är:
              Finns det möjligheter att hitta bättre funktioner med myndigheter
              och samordning så att de sociala företagen kan få bättre villkor?
              Det är några av åtgärderna.
            </seg>
          </u>
          <note type="speaker" n="eec76579">
            Anf. 69 KENNETH JOHANSSON (c):
          </note>
          <u who="Q5886752" xml:id="i-69e31bdbbaa1035a-1" n="cd31d5ec">
            <seg n="22580aba">
              Fru talman! Jag tackar för svaret. Jag konstaterar att vi är
              överens om betydelsen av att hitta nya former för dem som står
              en bit utanför den ordinarie arbetsmarknaden. Där är det sociala
              företagandet en väldigt bra och viktig företagsform. Det finns
              en jättepontential som vi ska underlätta.
            </seg>
            <seg n="bb3b6f5b">
              Min följdfråga blir: På vilket sätt avser näringsministern att
              följa upp så att de fina intentionerna också blir en realitet?
            </seg>
          </u>
          <note type="speaker" n="93108048">
            Anf. 70 Näringsminister MAUD OLOFSSON (c):
          </note>
          <u who="Q253640" xml:id="i-ff61281cd444f1ad-0" n="2803111a" next="i-731e967e07ac2051-0">
            <seg n="65615fbd">
              Fru talman! Jag tycker att många av de sociala företagen gör
              ofantligt värdefulla insatser i samhället. Jag har själv varit
              aktiv i ett socialt företag i mitt tidigare liv. Jag har sett
              engagemanget som finns i de sociala företagen som komplement till
              det offentliga och den privata delen.
            </seg>
            <seg n="ebd4f6b3">
              Vi ger nu uppdrag till Tillväxtverket att titta på hur vi kan
              jobba vidare med de här sakerna, förstärka den offentliga upphandlingen,
              ge ekonomiskt stöd till de arbetsintegrerade sociala företagen
              och hur vi kan jobba med rådgivning så att fler företag startas.
            </seg>
            <seg n="40410764">
              Det är ett sätt att utveckla också vårt välfärdsamhälle som handlar
              om entreprenörskap i dess bästa bemärkelse. Men det innebär också
              ett demokratiskt engagemang för människor som har det lite svårt
              och behöver lite extra hjälp tillbaka. Det finns också en demokratisk
              dimension i detta som jag värdesätter väldigt högt i arbetet.
            </seg>
            <seg n="506c80e4">
              Det småskaliga och kustnära fisket
            </seg>
          </u>
          <note n="fcab17e1">
            Anf. 71 CECILIA WIGSTRÖM i Göteborg (fp):
          </note>
          <u who="Q253640" xml:id="i-731e967e07ac2051-0" n="2803111a" prev="i-ff61281cd444f1ad-0">
            <seg n="1f4b3deb">
              Fru talman! Jag skulle vilja ställa en fråga till jordbruksminister
              Eskil Erlandsson gällande det småskaliga och kustnära fisket.
              Det utgör ungefär 80 procent av det svenska fisket. Det tar upp
              bara 5 procent av fiskekvoterna men står för 20 procent av fiskeinkomsterna.
            </seg>
            <seg n="a5589e1b">
              Detta fiske är väldigt viktigt för att bibehålla levande kustsamhällen.
              Det är viktigt inte bara för de boende utan också för de människor
              som under sommarhalvåret vill besöka skärgårdsmiljöer som till
              exempel i Göteborg och i Bohuslän.
            </seg>
            <seg n="d70edafc">
              Vi i Folkpartiet är oroliga för att de politiska målen i Sverige
              och EU att minska fiskets fångster drabbar det kustnära och småskaliga
              fisket. Till skillnad från det storskaliga fisket är det småskaliga
              fisket lönsamt trots små fångster.
            </seg>
            <seg n="3ac848af">
              Jag undrar vad jordbruksministern vill göra för att säkra det
              kustnära fiskets utveckling.
            </seg>
          </u>
          <note type="speaker" n="133f7a5f">
            Anf. 72 Jordbruksminister ESKIL ERLANDSSON (c):
          </note>
          <u who="Q3058054" xml:id="i-5427cd2454133285-12" n="811fa8d8">
            <seg n="3f302a29">
              Fru talman! Regeringen har bett Fiskeriverket att lägga fram
              förslag om hur vi kan stärka det kustnära fisket av skäl som frågeställaren
              anger.
            </seg>
            <seg n="bbc2defc">
              Vi är angelägna om att skaffa fler jobb i de bygder och kustsamhällen
              där verksamheten av tradition har varit stor och stark. Vi är
              angelägna att fortsätta att utveckla den, kanske i kombination
              med andra typer av verksamhet, till exempel turistverksamhet.
            </seg>
            <seg n="3ee83c8e">
              Ett sätt som vi redan använt oss av och som jag är beredd att
              stärka ytterligare är att avdela särskilda kvoter till de småskaliga
              fiskarna så att de har sin andel säkrad och det storskaliga fisket
              inte kan inkräkta på möjligheterna att ta upp fisk alla årets
              dagar.
            </seg>
          </u>
          <note n="c9bfcffe">
            Utredning av våldtäkter
          </note>
          <note type="speaker" n="45d99890">
            Anf. 73 EVA-LENA JANSSON (s):
          </note>
          <u who="Q3374622" xml:id="i-8b47f77e903856f6-0" n="15ca9902">
            <seg n="e6060d98">
              Fru talman! Jag vill ställa en fråga till regeringens företrädare,
              som i det här fallet är Maud Olofsson.
            </seg>
            <seg n="2517f0b5">
              Förra året anmäldes 6 000 våldtäkter i Sverige, 250 ledde till
              åtal. Detta är naturligtvis ganska bekymmersamt. Vi talar här
              i riksdagen ganska mycket om den personliga integriteten. Men
              den kroppsliga integriteten för många kvinnor och flickor kränks
              varje år utan att det leder till någon som helst rättslig åtgärd.
            </seg>
            <seg n="0c30e0fd">
              Min fråga till regeringen är: Vad tänker regeringen göra åt detta?
              Hade 6 000 personer utsatts för någonting annat, till exempel
              en trafikolycka, hade vi haft en haverikommission.
            </seg>
          </u>
          <note type="speaker" n="3c65a5e2">
            Anf. 74 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-11" n="2803111a">
            <seg n="176fba25">
              Fru talman! Tack för frågan! Tyvärr är inte detta någon ny information,
              utan det pågår dagligdags.
            </seg>
            <seg n="ed24fe82">
              När vi tillträdde lovade vi en handlingsplan om mäns våld mot
              kvinnor, och den har vi levererat. Där har vi en hel rad av åtgärder
              för att möta den här problematiken. Det gäller att stärka polisens
              möjligheter att undersöka mäns våld mot kvinnor, det vill säga
              när kvinnor blir misshandlade.
            </seg>
            <seg n="b3b73449">
              Vad det handlar om väldigt ofta, säger polisen själv, är att
              dokumentera när brottet har skett så att man har tillräckligt
              på fötterna när man kommer till domstol. Här pågår ett förbättringsarbete
              inom polisväsendet med utbildning och annat. Samma sak är det
              med rättsväsendet. Det är också en utbildningsinsats som måste
              göras för att stärka kunskapen på det här området så att det blir
              lättare att lagföra dem som behöver bli lagförda.
            </seg>
            <seg n="5938570a">
              Beträffande dem som våldtar gäller det att sätta in resurser
              så att de inte gör det igen, eftersom en del återkommer. Det finns
              anledning att öka insatserna på det området.
            </seg>
          </u>
          <note type="speaker" n="827da316">
            Anf. 75 EVA-LENA JANSSON (s):
          </note>
          <u who="Q3374622" xml:id="i-8b47f77e903856f6-1" n="15ca9902">
            <seg n="0603b47f">
              Fru talman! I Andrakammarsalen pågår just nu ett seminarium om
              våldtäkter som anordnats av S-kvinnor. Olga Persson från Alla
              Kvinnors Hus redovisade bland annat att trots att kvinnor anmäler
              våldtäkt använder man sig inte av det kit som man har tagit fram
              för att undersöka och se till att säkra bevis. Det ligger massor
              av kit för att kunna användas, men man gör det inte. Det är en
              del av detta att man inte går vidare mot åtal.
            </seg>
            <seg n="488c2151">
              Jag var inne på det tidigare. Man tillsätter en haverikommission
              när det skett en flygolycka. Här är det 6 000 personer som anmäler
              att de utsatts för våldtäkt. Det borde leda till en granskningskommission
              eller haverikommission av något slag. Det är uppenbart att det
              inte räcker med att anmäla, eftersom det bara är 250 fall som
              leder till åtal.
            </seg>
            <seg n="cbff78ea">
              Jag inser att vi inte har olika uppfattning politiskt i den här
              frågan. Men det är viktigt att komma till slutsatser så att dessa
              kvinnor kan känna att de får en rättsprocess i det här fallen.
            </seg>
          </u>
          <note type="speaker" n="0d046a2d">
            Anf. 76 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-12" n="2803111a">
            <seg n="c336e7bc">
              Fru talman! Det är fruktansvärt och avskyvärt. Jag var personligen
              mycket engagerad i att det under denna mandatperiod skulle komma
              fram en handlingsplan om mäns våld mot kvinnor.
            </seg>
            <seg n="99702e0b">
              Som jag sade har vi ett antal åtgärder som vi har satt in inte
              minst för att öka underlaget i de undersökningar som poliserna
              ska göra. Det av avgörande för att man sedan ska kunna gå till
              domstol.
            </seg>
            <seg n="4750bc8f">
              Om det inte används måste vi följa upp och se till att det används.
              Men nu finns en rad åtgärder för att förstärka, och vi är beredda
              att göra mer om det krävs. Det ska inte accepteras i vårt samhälle.
              Det ska inte tillåtas en enda kränkning.
            </seg>
            <seg n="cecf9ec2">
              Vi måste vara extremt tydliga från det politiska systemet och
              använda de rättsliga resurser vi har för att stävja detta. Vi
              har gjort en massa saker. Vi är beredda att göra mer om det skulle
              krävas.
            </seg>
            <seg n="54205d14">
              Vi är också beredda att se till att de åtgärder vi har satt in
              följs upp inom polisväsendet och rättsväsendet men också när det
              gäller att ta hand om dem som våldtar.
            </seg>
            <seg n="5d9c73cb">
              Transportstyrelsens handläggning av körkortsfrågor
            </seg>
          </u>
          <note type="speaker" n="74a4045e">
            Anf. 77 KRISTER ÖRNFJÄDER (s):
          </note>
          <u who="Q3845415" xml:id="i-57661e583f750fb0-0" n="c45459f4">
            <seg n="9eca7ef2">
              Fru talman! Jag har också en fråga till vice statsministern.
            </seg>
            <seg n="fe306693">
              Vi har förändrat inom många myndigheter här i Sverige. Bland
              annat har vi skaffat en organisation där vi har Trafikverket och
              Transportstyrelsen. De har olika ansvarsområden. För Transportstyrelsens
              del handlar det bland annat om körkortsfrågor.
            </seg>
            <seg n="0b8c60be">
              Jag har nu fått ett antal samtal under de senaste månaderna om
              att det fungerar mindre bra inom Transportstyrelsen och just den
              avdelning som sysslar med körkortsfrågor. Skälet lär vara handläggarbrist.
              Det må vara vilket skäl som helst. Är det så att myndigheten inte
              fungerar är det en massa människor som får sitta i kläm på olika
              sätt.
            </seg>
            <seg n="0249a359">
              Jag undrar: Vad tänker vice statsministern göra för att förbättra
              situationen?
            </seg>
          </u>
          <note type="speaker" n="07e5b0c9">
            Anf. 78 Näringsminister MAUD OLOFSSON (c):
          </note>
          <u who="Q253640" xml:id="i-eef330f744890d5f-13" n="2803111a">
            <seg n="141c5f24">
              Fru talman! Vi har gjort en omorganisation där vi har överfört
              från länsstyrelserna till myndigheterna att ta hand om detta.
              När du genomför en förändring blir det alltid vissa övergångsproblem.
            </seg>
            <seg n="7987a366">
              Man har från myndighetens sida också erkänt att man skulle ha
              tagit tag i det snabbare. Det gäller körkort men också tillstånd
              för dem som kör upp.
            </seg>
            <seg n="e3121aa7">
              Den senaste informationen jag har, med beaktande av att jag kan
              ha missat något, är att man är på väg att komma i kapp. Man har
              sagt att inom de närmaste månaderna ska detta vara på plats.
            </seg>
            <seg n="c7f43b6c">
              Men jag tror att vi har gjort en bra omorganisation. Ibland kan
              man behöva göra det för att få en effektivare myndighetsutövning.
              En sådan sak är att slå samman en massa transportmyndigheter till
              en myndighet. I övergången där kan det ibland bli en del mankemang,
              men jag tror att man är på väg att lösa detta.
            </seg>
          </u>
          <note type="speaker" n="3f2d1631">
            Anf. 79 KRISTER ÖRNFJÄDER (s):
          </note>
          <u who="Q3845415" xml:id="i-57661e583f750fb0-1" n="c45459f4">
            <seg n="5843826d">
              Fru talman! Jag hoppas också det. Men så sent som i förra veckan
              hade det inte skett någon förbättring. Det besked som jag har
              fått under de här månaderna kvarstår.
            </seg>
            <seg n="ccd189c5">
              Man hänvisar, som sagt var, hela tiden till att det råder brist
              på handläggare. De enskilda individer som exempelvis är beroende
              av sina körkort är inte nöjda med det svaret. De är inte speciellt
              intresserade av att man har gjort en omorganisation som har drabbat
              dem negativt, utan de vill se en lösning. Jag förutsätter att
              ministern tar med sig det nu och undersöker situationen igen,
              för det är helt enkelt inte acceptabelt.
            </seg>
          </u>
          <note type="speaker" n="efa9c3aa">
            Anf. 80 Näringsminister MAUD OLOFSSON (c):
          </note>
          <u who="Q253640" xml:id="i-ff61281cd444f1ad-1" n="2803111a">
            <seg n="55426ed9">
              Fru talman! Målet med vårt myndighetsarbete är att det ska vara
              effektivt och ska möta medborgarnas krav. Men det innebär ibland
              också att man behöver göra en del förändringar i myndigheterna,
              i syfte att göra dem effektivare och använda skattebetalarnas
              pengar på ett bättre sätt. Syftet med att slå ihop det hela till
              Transportstyrelsen är en sådan del, där vi ser transporter som
              en helhet och inte som separata vägar, järnvägar, flyg och så
              vidare.
            </seg>
            <seg n="12323de6">
              I den här övergången sker ibland en del misstag. Och jag tror,
              om jag ska vara alldeles ärlig, att det är väldigt lätt att tillgripa
              svaret att vi har för lite resurser alternativt att vi har för
              få handläggare. Jag tror att det snarare är så att överlämnandet
              från den ena myndigheten till den andra har gjort att de här problemen
              uppstår.
            </seg>
            <seg n="4f2cd5d4">
              Självklart ska vi se till att det blir bra. Självklart ska vi
              se till att servicen till våra medborgare fungerar väl. Jag lovar
              att jag ska prata med ansvarig minister, Åsa Torstensson, igen
              för att försäkra mig om att det är på det sättet. Det har man
              rätt att kräva som medborgare.
            </seg>
          </u>
          <note n="680d77cf" type="speaker">
            Anf. 81 ANDRE VICE TALMANNEN:
          </note>
          <u who="unknown" xml:id="i-731e967e07ac2051-1" n="2803111a">
            <seg n="8cbbb5bd">
              En timme går fort, och tyvärr hinner vi inte med fler frågeställare
              i dag.
            </seg>
            <seg n="563afe42">
              Vi säger tack till alla ministrar som har deltagit och även till
              alla ledamöter som har varit aktiva och ställt frågor.
            </seg>
          </u>
          <note n="87742f34">
            8 § (forts. från 6 §) En reformerad grundlag (forts. KU19)
          </note>
          <note type="speaker" n="b4463b00">
            Anf. 82 INGVAR SVENSSON (kd):
          </note>
          <u who="Q1663473" xml:id="i-c1532321327a7200-1" n="6d1204d8">
            <seg n="86effd90">
              Fru talman! Jag vill instämma i de hedersomnämnanden som har
              gjorts med anledning av Göran Magnussons bortgång.
            </seg>
            <seg n="627a79bb">
              Jag hade förmånen att jobba tillsammans med Göran Magnusson först
              i Barnpornografiutredningen i mitten av 90-talet, sedan åtta år
              i utskottet och nu senast fyra år med Grundlagsutredningen. Göran
              var en klippa i många sammanhang. Han var reko och konstruktiv.
              Det är synd att han går bort i så unga år, men livet blir inte
              alltid som man har tänkt sig.
            </seg>
            <seg n="9223a274">
              Jag skulle vilja instämma med Morgan Johansson. Han sade så här:
              Det är alltid bäst att göra rätt från början. Jag håller med om
              det. Jag skulle vilja vända på orden och säga att det också alltid
              är rätt att göra något bra på slutet.
            </seg>
            <seg n="b27f9912">
              Fru talman! När jag kom tillbaka till riksdagen som ledamot 1998
              var en av mina första åtgärder på motionssidan att kräva en översyn
              av regeringsformen i form av en kommittémotion. Den upprepades
              några gånger och avslogs traditionsenligt. Men den 16 september
              2003 när jag satt här i kammaren överraskades jag då statsminister
              Göran Persson läste upp regeringsförklaringen. Så här lät det
              då:
            </seg>
            <seg n="6b8cd602">
              Reglerna för den svenska demokratin vår författning fyller snart
              30 år. Under den perioden har samhället kraftigt förändrats och
              demokratin ställts inför nya utmaningar. Det är tid för översyn
              av demokratins spelregler. Riksdagens partier bjuds därför in
              till överläggningar om en samlad översyn av regeringsformen.
            </seg>
            <seg n="2cf3a35c">
              Jag var lite chockad jag tänkte att han hade läst min motion.
              Men det var väl flera orsaker. Under resans gång hade vi kopplat
              ihop ett antal tillkännagivanden i konstitutionsutskottet, och
              det gjorde att den dåvarande regeringen så småningom insåg att
              man måste vidta åtgärder.
            </seg>
            <seg n="b2075cd4">
              Och här är vi nu efter en sådan samlad översyn.
            </seg>
            <seg n="f6217674">
              Fru talman! Förslaget från utredningen, regeringen och utskottet
              innebär ingen författningspolitisk revolution, men på många punkter
              tar vi avgörande steg i rätt riktning. Det är, som jag har sagt
              tidigare, ingen kioskvältare men väl en kompromiss enligt de små
              stegens filosofi. Det var förstås mycket lurpassande i förhandlingsspelet
              i utredningen tills vi visste att alla hade ambitionen att komma
              överens. Och när man har den ambitionen brukar det gå att komma
              överens det är en erfarenhet som jag har inte minst från arbetet
              i konstitutionsutskottet. Sju partier utan särskilda yttranden
              i utredningen är överens. Och enigheten har bestått genom regeringshanteringen
              och utskottshanteringen, och det är väldigt positivt.
            </seg>
            <seg n="0c1fceea">
              Det finns, som nämnts, flera bitar i förslaget till ändringar
              i regeringsformen för den delen också annan lagstiftning men jag
              ska nämna några som jag tycker är väldigt positiva.
            </seg>
            <seg n="08efd53d">
              Den förbättrade lagprövningen är ett viktigt framsteg. Man kan
              säga att lagprövning inte är ett korrekt begrepp, för egentligen
              handlar det om en juridisk normkontroll i efterhand. Men även
              förhandskontrollen förbättras genom Lagrådets arbete. Det införs,
              som har nämnts tidigare, en proportionalitetsprincip för inskränkningar
              i den kommunala självstyrelsen, och förslag på kommunsidan blir
              obligatoriska för lagrådsgranskning. Det är mycket bra.
            </seg>
            <seg n="a5336f16">
              Personvalet i riksdagsvalet har ju närmast havererat. I det senaste
              valet var det 22 procent av väljarna som personröstade. Det där
              utgör ett problem, inte därför att små, väl sammanhållna grupper
              kan få ett relativt enkelt genomslag utan därför att majoritetens
              preferenser inte ger utslag; man utnyttjar inte sin möjlighet.
              Därför är det synnerligen viktigt att personvalets effekter klargörs
              för väljaren, och det ska ske på valsedeln. Det var ett krav från
              mig för att över huvud taget gå med på den här kompromissen. Det
              är också inskrivet att så ska ske. Det kommer att visa sig i 2014
              års val.
            </seg>
            <seg n="200e6fbc">
              Konsekvensen av detta blir att valmyndigheten måste bli bättre
              på att informera om personvalets effekter. Men självfallet måste
              partierna ta sitt ansvar för en komplett information.
            </seg>
            <seg n="c3235628">
              Själv hade jag egentligen ett mycket bättre system man har ju
              själv alltid mycket bättre system. Det var så pass intressant
              att allianspartierna och Miljöpartiet faktiskt var intresserade
              av att pröva den lösningen. Den byggde på att de valsedlar som
              inte var kryssade bara skulle få effekt som partimarkerade valsedlar.
              I ett sådant system skulle man inte behöva ha någon spärr. Men
              samtidigt skulle väljarna bli påminda om att de måste kryssa för
              att påverka de valda.
            </seg>
            <seg n="5fb01a78">
              Vänstersidan tyckte, som sagt var, att det var ett intressant
              förslag men vågade sig inte på det.
            </seg>
            <seg n="7074f58f">
              Egentligen hade jag velat att man skulle få sätta tre kryss.
              Då skulle det också få ett preferensutfall. I de små valkretsarna
              har krysset en viss betydelse, men i de större valkretsarna behöver
              man en preferensordning för att få utslag när man tilldelas flera
              mandat. Men vi fick nöja oss med kompromissen, som sagt var.
            </seg>
            <seg n="5f1191a9">
              Mats Einarsson som satt i utredningen för Vänsterpartiet sade
              vid presskonferensen att det också vore intressant att ta upp
              det som inte behandlades i utredningen. Han talade om skilda valdagar
              och monarkin.
            </seg>
            <seg n="d378bd23">
              Själv aktualiserade jag en rad områden under resans gång, men
              jag fann mig ibland relativt ensam om att driva vissa linjer.
              Bland annat skulle jag vilja ha en större översyn av fri- och
              rättighetskapitlet. Nu gör man bara lite stickprovsinsatser, men
              man behöver göra en samlad översyn.
            </seg>
            <seg n="9e2f4f24">
              Det intressanta är också, och där vet jag att jag har stöd från
              många håll utanför huset, att fri- och rättigheterna i 2 kap.
              i huvudsak gäller enbart gentemot det allmänna. Vi behövde också
              ha grundlagsregler för fri- och rättigheter mellan enskilda. Det
              hade jag velat. Men, som sagt, jag var väldigt ensam om att driva
              det kravet i utredningen. Det får bli i ett senare sammanhang.
            </seg>
            <seg n="f2a018f2">
              Jag hade också velat ha ett bredare diskrimineringsskydd i det
              kapitlet. Nu lägger man bara in den sexuella läggningen. Man bortser
              då från andra diskrimineringskriterier, som ålder, funktionshinder,
              etcetera. Jag hade velat ha en bredare ansats där.
            </seg>
            <seg n="6b81c3c9">
              Jag hade också velat ha en möjlighet till inskränkning av föreningsfriheten
              för att underlätta lagstiftning mot rasistiska organisationer.
              Det skulle också ha kunnat få effekt på maffialiknande grupper
              och terroristorganisationer. Men så blev det inte.
            </seg>
            <seg n="f971e12c">
              Vi hade ett tillkännagivande från konstitutionsutskottet när
              det gällde folkomröstningar, men när det kom till kritan i utredningen
              var det bara jag som var intresserad av att vi skulle titta vidare
              på nationella folkomröstningar. Där borde man kanske ha tänkt
              över ett bättre system än det som vi har i dag.
            </seg>
            <seg n="2450d2e7">
              Däremot lyckades jag jag var väl också där den ende som var intresserad,
              men där fick jag genomslag i utredningen att få in motivskrivningar
              som klargjorde att den nationella normgivningsmakten inte står
              i strid med den europeiska normgivningen. Det var kanske för att
              jag har varit inblandad i debatten med en del yngre jurister på
              den sidan som menar att det skulle vara en konflikt mellan 8 kap.
              och normgivningsmakten inom EU.
            </seg>
            <seg n="6304ca2b">
              Även om det finns en utvecklingspotential i att skaffa Sverige
              en bättre grundlag är ändå utredningens, regeringens och utskottets
              förslag en viktig milstolpe. Det kommer säkert att dröja, som
              Morgan Johansson sade, 3040 år innan man gör en samlad översyn.
              Däremot kan vi, som vi tidigare har gjort, göra punktinsatser
              här och var. Förhoppningsvis kan den här reformen också bidra
              till ett större intresse för de grundläggande frågorna om hur
              samhället styrs. Det är, som jag ser det, den goda kompromissen
              som för utvecklingen framåt.
            </seg>
            <seg n="8b65adc6">
              Fru talman! Logik, sammanhang och kontext är kanske sådant som
              gör att jag intresserar mig för de konstitutionella frågorna.
              Därför känns det också ganska behagligt att avsluta sin riksdagskarriär
              med att ha medverkat i den omfattande översynen av vår grundlag.
              Som jag inledde: Det är alltid rätt att göra något bra på slutet.
            </seg>
          </u>
          <note n="935400d3">
            Jag vill härmed yrka bifall till förslagen i betänkandet.
          </note>
          <note type="speaker" n="81662ebd">
            Anf. 83 PETER ERIKSSON (mp):
          </note>
          <u who="Q470630" xml:id="i-89c87eaa91d1be06-2" n="93ab6ea7">
            <seg n="bdf3f28c">
              Fru talman! Jag får väl komplettera Ingvar Svensson och Morgan
              Johansson och säga att det aldrig är fel att göra rätt.
            </seg>
            <seg n="bcfe7d01">
              Vi har, som några har varit inne på också, en grundläggande och
              stor förändring av grundlagen på bordet. Jag hade egentligen velat
              se att den här salen hade varit full och att alla Sveriges tidningar
              under de senaste åren hade haft en tuff och omfattande debatt
              om grundlagsfrågorna. Det borde vara så därför att grundlagen
              är viktig och har stor betydelse. Men i Sverige har grundlagsfrågorna
              och diskussionerna inte riktigt, särskilt inte när de kommer i
              de här stora paketen, haft den dignitet och den ställning i medierna
              som jag tycker att de borde ha haft.
            </seg>
            <seg n="18dcc92a">
              Min bedömning är ändå att om ett antal år kommer folk i större
              utsträckning än vad som har varit fallet i den lilla debatt som
              har förts under den här tiden att förstå att det är rätt stora
              förändringar som vi faktiskt har gjort. De beslut som vi fattar
              nu och som vi kommer att ta i en andra läsning efter valet kommer
              att förändra Sverige i flera meningar.
            </seg>
            <seg n="dc4aff73">
              Jag vill med tanke på det och därför att jag tycker att vi har
              gjort ett bra jobb tillsammans, vi som har gnetat i fyra år minst
              med den här utredningen, tacka dem som har deltagit i det här
              jobbet. Jag vill rikta ett särskilt tack till först och främst
              Göran Magnusson, som har medverkat på ett mycket aktivt och konstruktivt
              sätt men tyvärr inte kunde vara med oss i dag för att se att arbetet
              gick i mål. Men jag vill också säga till Henrik von Sydow, som
              sitter här, från Moderaterna att jag tycker att båda de aktörerna
              har varit väldigt konstruktiva och medverkat till att vi har fått
              en bred och bra uppgörelse till slut.
            </seg>
            <seg n="565d62b1">
              En gång per generation klarar man av att göra en större förändring,
              och det är roligt att ha fått vara med. Det handlar om demokratins
              grundläggande spelregler. Det handlar om förhållandet mellan medborgarna
              och politiken, mellan medborgarna, de politiska partierna och
              oss som valda. Det är i mångt och mycket de grundläggande spelreglerna
              som håller ihop ett land.
            </seg>
            <seg n="1101190d">
              I många andra länder är grundlagarna ännu mer omdebatterade,
              som jag var inne på. I USA läser alla elever i skolan den gemensamma
              författningen. Jag skulle gärna vilja se att man även i Sveriges
              gymnasieskolor kände till de svenska grundlagarna, visste vilka
              spelregler som gällde och att man kunde referera till dem i diskussioner
              och debatter. Men jag tror att det beslut som vi fattar nu kommer
              att leda till att vi går mer i den riktningen, därför att vi stärker
              grundlagarna rejält genom de beslut som vi tar nu.
            </seg>
            <seg n="c5d8783e">
              Den ganska omfattande diskussion som utredningen har haft kring
              uppenbarhetsrekvisitet tror jag kommer att leda framåt på ett
              bra sätt. Vi tar bort den gamla regel som innebär att man i praktiken
              inte kan åberopa svenska fri- och rättigheter i domstol, mer än
              i extrema fall. Det försvinner nu ur regeringsformen. Det gör
              att svenska jurister i framtiden måste lära sig grundlagen. Det
              är en viktig skillnad.
            </seg>
            <seg n="4cce7cbc">
              Många svenska jurister vet inte riktigt vad som egentligen står
              i regeringsformen, hur man kan använda fri- och rättighetspaketet,
              och det beror i stor utsträckning på den lilla frågan kring det
              som kallas uppenbarhetsrekvisitet. När nya lagar kommer till eller
              när en fråga döms i en domstol kan man inte fälla enligt innehållet
              i det fri- och rättighetspaket som svenska medborgare har, om
              inte lagen står i uppenbar strid mot grundlagen.
            </seg>
            <seg n="7341946a">
              Om man är det minsta bevandrad i juridik inser man naturligtvis
              att det är ett väldigt högt ställt krav. Det gör att det i praktiken
              inte blir möjligt att åberopa svenska fri- och rättigheter mer
              än i undantagsfall. Men det kommer att förändras efter det här;
              jag är säker på det. Det kommer att ta en viss tid, men det kommer
              att göra stor skillnad i längden. Man måste därmed inte gå över
              bron efter vatten, man måste inte gå över internationella domstolar
              längre för att åberopa svenska fri- och rättigheter utan man kan
              göra det i svenska domstolar. Jag tycker att det är en viktig
              förändring som jag är glad över att vi kan medverka till.
            </seg>
            <seg n="608d0638">
              Vi stärker också Lagrådet i den här meningen.
            </seg>
            <seg n="027ae5c6">
              En annan effekt som kommer att bli nödvändig och naturlig av
              det här tror jag är att vi också på sikt stärker riksdagens ställning.
              När de svenska grundlagarna och fri- och rättigheterna blir starkare,
              blir möjliga att använda och Lagrådet får en starkare roll måste
              också riksdagen ha en starkare juridisk kompetens i sina utskott
              för att möta den diskussionen och kunna justera och göra förändringar
              på ett mer aktivt sätt än vi är vana vid i lagstiftningsarbetet
              i Sveriges riksdag.
            </seg>
            <seg n="2fd858e2">
              En annan fråga som jag tycker att det är roligt att vi har lyckats
              lösa är förstärkningen av integritetsskyddet. Vi har haft en stor
              och omfattande debatt om integritet de senaste åren, inte minst
              med tanke på Internet och diskussioner om upphovsrätt och en rad
              andra frågor. Jag tycker att det känns skönt att det här följs
              upp av en nödvändig förstärkning av integriteten i den svenska
              grundlagen.
            </seg>
            <seg n="fb2ad642">
              I ett historiskt perspektiv, 1015 år eller längre, har vi många
              gånger sett att vi politiker också har varit offer för dagssituationen.
              Det finns en risk att vi vill visa mer handlingskraft än vad som
              egentligen är bra på lång sikt för att åtgärda saker, till exempel
              det som hände i USA, nine eleven, och andra terroristangrepp.
              Det följde en hel rad med år där det var helt legitimt att köra
              över integriteten i många av världens länder utan att balansera
              den mot de fri- och rättigheter som vi rimligen bör åberopa i
              både USA och Europa.
            </seg>
            <seg n="e130519a">
              Det här är också ett bra exempel på att det är viktigt att ha
              grundlagar som hävdar fri- och rättigheter, att ha något som skapar
              en liten tröghet i systemet. Oavsett att vi tycker att vi som
              sitter i riksdagen eller i världens alla parlament är demokratiskt
              valda är det viktigt att det finns en balans också mot oss när
              det gäller att hävda medborgarnas fri- och rättigheter. Det är
              lätt att vi går för långt i det korta skenet av att vi måste visa
              handlingskraft när något händer.
            </seg>
            <seg n="5ebee561">
              Fri- och rättigheter, medborgarnas möjligheter att hävda sin
              rätt, är lika viktiga. Det är bra om det finns en liten tröghet
              gentemot alltför handlingskraftiga politiker som är beredda att
              köra över också medborgerliga fri- och rättigheter.
            </seg>
            <seg n="e6f79bd4">
              Morgan Johansson argumenterade i några aspekter lite för mycket
              för att det skulle kännas riktigt bra mot överenskommelsen. Men
              när det gäller personvalet tycker jag att Morgan har en stark
              poäng. Det är viktigt att vi skärper reglerna för finansiering
              av partistöd och stöd till enskilda människor i valsituationer.
              Det måste bli en ordentlig tydlighet, inte minst som en följd
              av att vi stärker möjligheterna till personval, ett instrument
              för svenska medborgare att delta i det politiska spelet och välja
              den de vill ha. När vi stärker möjligheterna till personval ger
              vi också ytterligare incitament för enskilda i valsystemet att
              manipulera. Det kräver en ökad transparens. Partistödet måste
              framstå som tydligt för alla människor i Sverige. Var kommer pengarna
              från? Man ska kunna fråga vem som helst som ställer upp i ett
              val: Var kommer dina pengar från? Hur kommer det sig att det plötsligt
              finns så stora resurser för att genomföra ett personval?
            </seg>
            <seg n="2f73a4d5">
              Vi har kvar en märklig naivitet i Sverige i dessa frågor. Internationellt
              är det oftast självklart att det finns regler, ibland bättre,
              ibland sämre, men vi borde ha bra och tydliga regler. Jag tycker
              att vi borde kunna genomföra en sådan lagstiftning även om Moderaterna
              är emot. Vi borde kunna göra det trots Moderaterna, även om de
              hävdar i sten att de har rätt att låta bli. Vi borde framhäva
              lagen i den meningen. Det är ett medborgerligt krav från många
              människor och en viktig åtgärd som skulle minska risken för korruption
              i valsystemet. Särskilt med tanke på det som har hänt det senaste
              året skulle jag vilja rikta en uppmaning till Moderaterna att
              tänka om i frågan. Det finns i dag skäl att se över systemet och
              skärpa lagstiftningen för partistöd och transparens.
            </seg>
            <seg n="9652862f">
              En sista fråga som jag tycker är viktig där vi har lyckats få
              en förändring gäller folkinitiativen. Det är en fråga där det
              i efterhand kommer att visa sig att många har underskattat förändringen.
              Det här kommer att förändra Sverige.
            </seg>
            <seg n="55ddb7d8">
              Vi har under ett antal år haft en form av folkinitiativ i Sverige.
              I praktiken har det inte fungerat. Människor har samlat in namn,
              men det har slutat med att kommunfullmäktige har beslutat att
              säga nej till en folkomröstning trots att man har samlat in det
              antal namn som erfordras. I flera fall har det varit helt legitima
              frågor. I andra fall har det handlat om att man har ställt frågor
              som ligger utanför kommunens kompetensområde. I många fall finns
              skäl att ifrågasätta namninsamlingarna. Har det varit en bra och
              riktigt ställd fråga? Därför krävs det förändring om vi ska ha
              kvar folkinitiativet.
            </seg>
            <seg n="a198205e">
              Grundlagsutredningen, propositionen och betänkandet har kommit
              fram till en förändring som skärper själva instrumentet. Det gör
              att man i framtiden måste samla ihop giltiga namnunderskrifter
              från 10 procent av kommunens vuxna medborgare till kommunfullmäktige
              för att framställa krav på en folkomröstning. Tidigare har det
              varit 5 procent. Det här innebär också att fullmäktige inte kan
              köra över på samma sätt som tidigare.
            </seg>
            <seg n="8ab48437">
              Jag tycker att man ska ta fasta på det vi skriver i betänkandet
              och i utredningen, nämligen att i normalfallet ska namninsamlingen
              leda till en folkomröstning. Det är en stor förändring. I dag
              säger fullmäktige nej vid i stort sett varje tillfälle. Men om
              det är så att det i normalfallet i framtiden ska ske en folkomröstning
              vid en namninsamling krävs en del förändringar. Det krävs att
              vi bygger upp en kultur i Sverige där vi kan lära oss att använda
              oss av folkinitiativet på ett mer konstruktivt sätt. Det kräver
              att tjänstemän och politiker lokalt runt om i Sverige lär sig
              detta, att det finns ett system som hjälper medborgare att använda
              instrumentet, olika former av stöd, hur frågan ställs, att medborgarna
              inte ses som fiender när det kommer till kommunhuset och vill
              samla in namn eller lägga fram en idé, om det är mot vad fullmäktige
              har beslutat eller för att ta initiativ till en mer konstruktiv
              hållning i någon fråga. Det här kommer att kräva en förändring.
            </seg>
            <seg n="413e1f0e">
              Skillnaden är att kommunfullmäktige kommer att bli en nödbroms
              i stället för en återvändsgränd i dessa aspekter i fråga om en
              mer deltagande demokrati. Vi måste utveckla en kultur.
            </seg>
            <seg n="f30a38c0">
              Jag tror också att vi behöver ha någon form av myndighet på området.
              Många känner nog att de lokala politikerna inte är de rätta personerna
              att vända sig till för att få hjälp och stöd i det avseendet.
              Jag vet inte om ni känner till att i det nya EU-fördraget ges
              möjlighet till folkinitiativ. Det krävs att varje medlemsland
              ska ha en myndighet som tar ansvar för att namninsamlingen fungerar.
              Det finns vissa regler för det. Eftersom vi nu har ett eget nationellt
              instrument för folkinitiativ i den nya grundlagen som vi tror
              kommer att fungera borde de två passa att hanteras tillsammans
              antingen i en ny myndighet eller i någon av de redan existerande
              myndigheterna. Den skulle kunna stödja den typen av initiativ
              runt om i Sverige och på EU-nivå, och den skulle stärka medborgarnas
              deltagande i demokratin på ett mer positivt sätt i stället för
              att skapa ständiga konflikter som slutar i att systemen låses.
            </seg>
            <seg n="4e4123e4">
              Det här var de frågor jag tycker är viktigast i grundlagen. Jag
              är glad att jag har fått vara med i processen. Jag tror att det
              här kommer att göra att Sverige blir ett lite bättre land, att
              vi får förändringar på en rad viktiga områden, framför allt att
              våra fri- och rättigheter stärks och att grundlagen stärks. Därmed
              ansluter vi oss till de länder som har en fungerande grundlag.
            </seg>
          </u>
          <note type="speaker" n="198907fe">
            Anf. 84 ANNE-MARIE PÅLSSON (m):
          </note>
          <u who="Q4768099" xml:id="i-0562220d4fda2c18-5" n="136b9342">
            <seg n="8fc0ae2d">
              Fru talman! I dag när riksdagen debatterar den svenska demokratin
              är det tomt i kammaren. Jag delar Peter Erikssons frustration
              över detta. Hur kan det tolkas? Är intresset obefintligt? Anser
              kammarens ledamöter att den svenska demokratin inte är en sak
              för dem utan något som partieliterna själva och ensamma kan avgöra?
              Eller ska vi tolka det så att kammarens ledamöter anser att den
              svenska demokratin är så fulländad att den inte längre behöver
              debatteras eftersom den står över allting annat?
            </seg>
            <seg n="8f2cbc0c">
              Jag vet inte. Jag kan bara konstatera att frågan inte verkar
              ha särskilt hög prioritet här i demokratins hjärta och demokratins
              kontrollrum. Det är synd. Demokrati är något som inte är ristat
              i sten. Det är inget tillstånd med evig livstid. Tvärtom är det
              något som ständigt måste bearbetas, utvecklas och försvaras. Det
              är något som, för att citera en nu avliden statsminister, behöver
              erövras av varje generation.
            </seg>
            <seg n="7c3029b9">
              Kanske är det därför den förra regeringen tillsatte en grundlagsutredning
              med uppgift att se över hur den svenska demokratin kan vitaliseras.
              Den arbetade i drygt fyra år. Och hur har den då lyckats? Vi har
              hört många röster från utredningen. Jag, som inte har arbetat
              med i utredningen utan suttit vid sidan om, har kanske en lite
              annorlunda inställning.
            </seg>
            <seg n="6188d7b5">
              Det som har gjorts är visserligen bra, men jag tycker att det
              mest handlar om marginella förskjutningar i det rådande systemet
              i stor och bred enighet. Just detta med stor och bred enighet
              är precis det som dödar all debatt och som gör frågan så ointressant
              för svenska folket.
            </seg>
            <seg n="d7cc8126">
              Krav på enighet är en garanti för att demokratifrågor aldrig
              debatteras i en bredare krets utan fortsätter att vara ett intresse
              enbart för de politiska partiernas främsta företrädare.
            </seg>
            <seg n="62b1d655">
              Två frågor har särskilt betonats här i dag. Jag kan inte invända
              mot någon av dem annat än att jag kan tycka att de kanske har
              varit lite för marginella. Den första handlar om en sänkning av
              spärren för personvalet från 8 till 5 procent. Visst det skulle
              leda till att några fler blev personvalda, men inte särskilt många
              fler. Enligt utredningar handlar det om att man skulle kunna öka
              antalet inkryssade från 6 till 13. Men de andra 336 ledamöterna
              hur väljs de in?
            </seg>
            <seg n="50f92b20">
              Det andra stora numret handlar om avskaffande av uppenbarhetsrekvisitet.
              Också det är bra. Men är det inte i allt väsentligt att slå in
              öppna dörrar? Är det inte i själva verket så att när Europakonventionen
              för mänskliga rättigheter inkorporerades i svensk lag öppnades
              en möjlighet att göra en prövning av de svenska lagarna, inte
              i Sverige men i Europadomstolen?
            </seg>
            <seg n="42fd4d49">
              Mer än så av maktdelning fick vi inte i denna grundlag heller.
              Det är synd, för i det avseendet avviker Sverige totalt från alla
              andra länder genom att vi inte tillåter oss att ha någon form
              av maktdelning alls. Så är det åtminstone om vi ska tro den utredning
              som riksdagens utredningstjänst har gjort för min räkning. Sverige
              sticker ut. Nu har vi tagit ett myrsteg framåt, och det var bra.
              Men det finns mycket mer att göra.
            </seg>
            <seg n="a33464bb">
              Varför inte, för att hänvisa till historien, låta oss inspireras
              av Hans Järta? Han var sekreterare för 1809 års utredning, och
              han skisserade vikten av en tydlig maktdelning mellan kungen,
              ständerna och domstolarna. Han beskrev vältaligt vikten av att
              ständernas makt skulle vara visligt trög till verkning. Det skulle
              alltså vara lite jobbigt att fatta politiska beslut med stor räckvidd.
            </seg>
            <seg n="9935e155">
              Generellt tycks de förslag som ligger här som ett betänkande
              från KU främst vara ägnade åt att fungera som en eftergift för
              påtryckningar från främst medierna. Det har handlat om exempelvis
              personvalet och det folkliga inflytandet men också om inrättandet
              av en författningsdomstol eller i varje fall en prövning av våra
              lagar.
            </seg>
            <seg n="369c77d8">
              Men när jag läser materialet kan jag inte finna någon diskussion
              om de grundläggande frågorna om hur demokratin ska gestalta sig.
              Hur ska de folkliga inflytandet få genomslag? Hur ska folkets
              representanter, alltså vi, ges möjligheter att förvalta folkets
              önskemål? Kort sagt: Vilka former ska egentligen den representativa
              demokratin ges?
            </seg>
            <seg n="2a297251">
              Om detta sägs tyvärr inte så mycket. Det är synd, för det är
              detta som är kärnan i hela tanken bakom demokratin. Det handlar
              om hur folkets, medborgarnas, önskemål ska förverkligas. Hur har
              man kunnat missa detta i den utredning som arbetade under fyra
              år? Kan det bero på att demokratin när den diskuteras av de partipolitiska
              företrädarna inte främst handlar om att tillgodose väljarnas önskemål
              utan om att för att citera en av de före detta talmännen, som
              råkar vara närvarande i kammaren just nu tillgodose partiernas
              egna intressen?
            </seg>
            <seg n="2672063f">
              Vi fick ett tydligt exempel på detta genom att lyssna på Morgan
              Johansson. Det var även i många avseenden som att lyssna på en
              röst från det förflutna som talade om vikten av de stora starka
              partierna som bärare av folkets uppfattning. Javisst, så var det
              en gång i tiden när mer än en miljon människor, nästan en och
              en halv miljon, var anslutna till politiska partier. I dag är
              det, fru talman, 250 000. Mindre än 4 procent av väljarkåren är
              medlemmar i ett politiskt parti. Hur kan man då fortsätta att
              diskutera att det är enbart genom de politiska partierna som demokratin
              ska förverkligas?
            </seg>
            <seg n="3bcc375d">
              Det blir nästan genant tydligt hur de partiinterna önskemålen
              har slagit igenom i utredningen i ett avseende som har berörts
              tidigare här. Det gäller folkets rätt till direktinflytande genom
              medborgarinitiativ eller folkomröstningar vi kan kalla det vad
              vi vill.
            </seg>
            <seg n="d6059858">
              Här möter vi ett intressant resonemang. Utredarnas uppfattning,
              som senare kom att bli regeringens och senare konstitutionsutskottets,
              är att folkomröstningar är utmärkta på kommunal nivå. Där vitaliserar
              de demokratin. Det är ett viktigt tillskott för att få genomslag
              för det folkliga inflytandet. Och, säger man, medborgarinitiativ
              och folkliga initiativ är utmärkta på EU-nivå. Inte minst försvarar
              man Lissabonfördraget energiskt med att det just gav möjlighet
              till medborgarinitiativ. Så skulle man bredda det folkliga inflytandet!
            </seg>
            <seg n="0014a82c">
              Men, fru talman, hur resonerar man nu när det gäller medborgarinitiativ
              och folkomröstningar på nationell nivå? Det är intressant läsning,
              för då blir det plötsligt helstopp tvärstopp. Det är definitivt
              nej. Nu blir folkomröstningar helt plötsligt ett hot mot demokratin.
              De är ett hot mot den representativa demokratin eftersom de skulle
              försvåra ansvarsutkrävandet i allmänna val, skriver man i utskottet.
            </seg>
            <seg n="a8e848a9">
              Men hur kan det vara så det att i den kommunala demokratin, som
              är representativ, är bra med folkomröstningar? På EU-nivå, där
              vi har en representativ form, är det också bra med medborgarinitiativ.
              Men på nationell nivå är det inte bra med folkomröstningar. Varför
              det? Det är häpnadsväckande att man resonerar på det sättet. Jag
              förstår inte hur man resonerar. Jag förstår inte att man från
              utskottets sida så ensidigt och så tydligt fördömer alla tankar
              på ett direkt inflytande från väljarna.
            </seg>
            <seg n="f26a00a9">
              Det är möjligt att man en gång i tiden, för knappt 100 år sedan
              när den svenska demokratin fick genomslag i Sverige, ansåg att
              den representativa formen var den enda möjliga formen för att
              genomdriva demokrati. Då fanns inte tekniken som kunde hjälpa
              till i förverkligandet av olika former av direkt inflytande. Men
              tekniken har förändrats. Vi kan rösta på vilken låt som ska vinna
              i Melodifestivalen och vi kan rösta på allt möjligt annat på ett
              mycket enkelt sätt. Varför skulle vi då inte kunna delta i allmänna
              folkomröstningar med teknikens hjälp på ett enkelt och smidigt
              sätt? Detta kan vi göra för att vitalisera demokratin och faktiskt
              ge folket, väljarna, en möjlighet till direkt inflytande i frågor
              som de tycker är centralt viktiga för dem.
            </seg>
            <seg n="0fbf42ea">
              Även på denna punkt avviker vi från andra länder. I själva verket
              avviker vi på snart sagt alla områden. Folkomröstningar är faktiskt
              ganska vanliga i vår omvärld. Där tycker man att de är bra.
            </seg>
            <seg n="3aaf4cac">
              I ett land som åtminstone tidigare har fått tjäna som en förebild
              för oss, Schweiz, är det till och med så vist ordnat att väljarna
              kan överpröva parlamentets beslut i folkomröstningar. Schweizarnas
              parlamentariker är mycket nöjda med den ordningen, och schweizarna
              själva är också mycket nöjda, åtminstone enligt en undersökning
              som gjordes ganska nyligen.
            </seg>
            <seg n="f7fd312f">
              Fru talman! När partiets representant i utredningen säger nej
              till direktdemokrati handlar det nog inte alls om att värna och
              skydda den representativa demokratin, som det är tänkt att fungera,
              utan om att värna partieliternas makt. Regering och riksdag vill
              inte ha konkurrens. Man vill inte att något annat forum ska överpröva
              eller ens pröva deras uppfattning.
            </seg>
            <seg n="69f7f522">
              Hur kan man då ärligt övertygande hävda demokratin som den centrala
              principen för centralt och offentligt beslutsfattande och samtidigt
              avfärda det viktigaste instrumentet för demokratin, nämligen folkomröstningar?
              Hur trovärdigt är det?
            </seg>
            <seg n="3a7a92a0">
              Ännu en möjlighet att vitalisera demokratin har försuttits. Än
              en gång har väljarnas möjlighet till verkligt inflytande satts
              åt sidan. Än en gång har de snäva partiintressena segrat. Jag
              tycker att det är bedrövligt.
            </seg>
          </u>
          <note n="fa72cf97">
            Med de orden yrkar jag bifall till min motion 2009/10:K235 under
            punkt 6.
          </note>
          <note type="speaker" n="7687b3ea">
            Anf. 85 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-3" n="908f40f9">
            <seg n="63a8b07c">
              Fru talman! Anne-Marie Pålsson säger att detta att lyssna på
              mig var som att lyssna på en röst från en förgången tid. I nästa
              andetag drömmer hon sig tillbaka till 1809 års regeringsform och
              säger att det är där vi ska hämta inspiration och lyssna till
              Hans Järta och tala om maktdelningen mellan statsrådet och kungen.
              Hon drömmer sig tillbaka till en fördemokratisk ordning. Jag undrar
              vem det är som lever i det förgångna, Anne-Marie Pålsson.
            </seg>
            <seg n="453027a8">
              Vårt system är inte perfekt. Det blir aldrig perfekt. Precis
              som sägs i det citat som Anne-Marie Pålsson anförde, som ju var
              från Olof Palme, måste demokratin erövras av varje generation.
              Men vilka länder är det som Anne-Marie Pålsson hänvisar till och
              som har perfekta system och där folkviljan får ett totalt och
              bra genomslag? Är det USA, Finland eller Frankrike? Tycker hon
              att demokratin där är mycket större än i Sverige? Hon nämnde bara
              andra länder men inte vilka det rörde sig om.
            </seg>
            <seg n="c96304bd">
              Reducera inte demokratifrågan till att bara gälla författningsfrågor.
              Den är mycket större än så. Demokrati handlar ytterst om att vi
              människor känner oss delaktiga i det samhälle som vi lever i.
              Då hamnar man i sociala frågor också: Har man någonstans att bo
              och något att leva av, och finns det en utbildning i att läsa
              och skriva, så att man kan ta del av de demokratiska rättigheter
              som man har.
            </seg>
            <seg n="3edb6eae">
              När Anne-Marie Pålsson argumenterar som hon gör reducerar hon
              demokratin till att bara gälla spelreglerna för oss som folkvalda
              och väljare. Det är, tycker jag, en alldeles för snäv demokratisyn.
            </seg>
          </u>
          <note type="speaker" n="cb96e3f5">
            Anf. 86 ANNE-MARIE PÅLSSON (m) replik:
          </note>
          <u who="Q4768099" xml:id="i-0562220d4fda2c18-6" n="136b9342">
            <seg n="b3120fdf">
              Fru talman! Det var ju roligt att Morgan Johansson begärde replik.
              Tack så mycket för det!
            </seg>
            <seg n="4178fbef">
              Hans inlägg åskådliggör den fundamentala skillnaden mellan Morgan
              Johansson och mig i synsättet på demokrati och politik. Morgan
              Johansson representerar den uppfattning som skiner igenom tydligt
              i svenska författningsarbeten och i den svenska grundlagen, nämligen
              att partiet spelar den helt centrala och dominerande rollen som
              bärare av demokratin.
            </seg>
            <seg n="3448eb37">
              Jag är inte förvånad över att det ser ut på det sättet. Partierna
              var tidigare den naturliga hemvisten det var i partierna man drev
              sina frågor. Det var i partierna man blev medlem och engagerade
              sig för att arbeta vidare.
            </seg>
            <seg n="b6ac7ae2">
              Men hur ska man se på detta med partiernas centrala roll när
              de sju riksdagspartierna tillsammans inte kan attrahera mer än
              250 000 medlemmar? Det är som om hela partitanken har fallit när
              medborgare och väljare inte vill engagera sig i de forum som står
              till buds. Är man då rimligt intellektuellt hederlig måste man
              ställa sig frågan: Hur ska vi då gestalta demokratin? Det är inte
              längre som det såg ut en gång i tiden och som vi tänkte att det
              skulle vara. Den frågan har man inte ställt sig i utredningen.
              Den frågan ställer sig heller inte Morgan Johansson här, men det
              är den centrala frågan.
            </seg>
            <seg n="b0248f50">
              De slutsatser jag drar är att om de politiska partierna inte
              kan samla fler medlemmar måste man hitta andra vägar för medborgarna
              att få genomslag för sina idéer. Jag tycker att ett naturligt
              sätt är genom olika former av medborgarinitiativ. Jag tycker i
              själva verket att det är en hygienfaktor att införa det även i
              svensk demokrati som ett komplement till det existerande.
            </seg>
          </u>
          <note type="speaker" n="38149a8d">
            Anf. 87 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-4" n="908f40f9">
            <seg n="a1154915">
              Fru talman! Om det är folkomröstningar vi talar om har vi samma
              åsikt. Det är klart att folkomröstningar skulle användas som ett
              komplement till det folkstyre som vi i dag har. Men det är tydligt
              att vi har en annan demokratisyn, eller rättare sagt en annan
              syn på partierna.
            </seg>
            <seg n="73abc5b9">
              Denna andra syn på partierna är inte ny. Anne-Marie Pålsson företräder
              ett parti som inte bildades som en folkrörelse utan i kammaren.
              Det bildades i den gamla riksdagen för nästan hundra år sedan.
              Det är ett parti som är bildat här.
            </seg>
            <seg n="bcaa71a0">
              Socialdemokratin är ett parti som bildades som en folkrörelse
              på gator och torg och genom fackliga organisationer. Det är kanske
              det som är skillnaden.
            </seg>
            <seg n="f2c4e2fd">
              Det handlar inte om något nytt som har inträffat utan om att
              Anne-Marie Pålsson står för den gamla, konservativa synen på vad
              ett parti är, medan socialdemokratin står för vår syn, nämligen
              den att vi är en folkrörelse.
            </seg>
            <seg n="a8e40027">
              Även om antalet medlemmar i partierna har minskat under senare
              år fungerar de i mycket stor utsträckning som just en folkrörelse,
              i vart fall vårt parti. Partierna kan kanalisera intryck och krav
              från människor i det politiska systemet. Jag tror att det är ganska
              bra.
            </seg>
            <seg n="6d1a7787">
              Jag tror inte att man ska ersätta detta med något annat, utan
              man ska snarare bygga vidare på den tradition vi har. Jag tror
              att vi skulle göra vårt system mycket stor skada genom att börja
              laborera med något annat. Vi ska vara stolta över våra folkrörelsetraditioner,
              och vi ska bygga våra partier som folkrörelser. Det gör vi i alla
              fall. Sedan har väl Moderaterna en annan grunduppfattning.
            </seg>
          </u>
          <note type="speaker" n="ced5657c">
            Anf. 88 ANNE-MARIE PÅLSSON (m) replik:
          </note>
          <u who="Q4768099" xml:id="i-0562220d4fda2c18-7" n="136b9342">
            <seg n="1a8c3c38">
              Fru talman! Var går gränsen för en folkrörelse? Socialdemokraterna
              samlar nu 100 000 medlemmar. När ni var som störst, på 1980-talet,
              fanns det mer än en miljon medlemmar i Socialdemokraterna en stor
              del var förmodligen tvångsanslutna LO-medlemmar.
            </seg>
            <seg n="07c17672">
              Ni har gått från en miljon till 100 000. Skulle Morgan Johansson
              fortfarande anse att Socialdemokraterna är en folkrörelse om ni
              har 10 000 medlemmar? Var går gränsen?
            </seg>
            <seg n="e6590c9c">
              Jag skulle köpa ditt resonemang om Socialdemokraterna hade en
              miljon medlemmar. Då är det en folkrörelse. Men jag delar inte
              den uppfattningen när Socialdemokraterna inte lockar mer än 100
              000. Då finns det verkligen anledning att ställa sig frågan vad
              det socialdemokratiska partiet har för legitimitet att säga att
              man representerar en stor del av svenska folket i sitt politiska
              partiarbete.
            </seg>
            <seg n="e5e74e5e">
              Det är intellektuell hederlighet att våga diskutera de här termerna,
              i vart fall om man är angelägen om att ge demokratin en ordentlig
              innebörd. Saker och ting är inte eviga. De förändras. Det är inte
              längre som det var i början på 1900-talet. Det gamla högerpartiet
              har förändrats. Socialdemokraterna har också förändrats. Det måste
              i rimlighetens namn få genomslag också i synen på hur grundlagen
              författningen, som så att säga är det yttre regelverket för demokratin
              ska gestalta sig.
            </seg>
          </u>
          <note type="speaker" n="85cefb16">
            Anf. 89 PETER ERIKSSON (mp) replik:
          </note>
          <u who="Q470630" xml:id="i-89c87eaa91d1be06-3" n="93ab6ea7">
            <seg n="3010aadf">
              Fru talman! Jag tycker att det var uppfriskande att Anne-Marie
              Pålsson ville ställa sig här och kritisera oss ordentligt. Det
              borde kanske ha varit fler som gjorde det.
            </seg>
            <seg n="a4e89959">
              Jag tycker också att angreppet är välriktat. Jag håller nämligen
              med om att det är svårt att hävda att vi som bildar de politiska
              partierna i Sverige i dag ensamma kan bära upp det politiska systemet
              och säga att vi representerar fullt ut. Jag tycker att det är
              svårt att göra det. Därför tycker jag att tanken att det representativa
              systemet i större utsträckning måste kompletteras med mer direkt
              demokrati, mer av deltagande demokrati där man inte bara röstar
              vart fjärde år utan ges möjlighet att rösta också i sakfrågor
              är en viktig del av vad vi måste diskutera framöver och vad vi
              måste skapa utrymme för.
            </seg>
            <seg n="31a9fdc1">
              Jag menar dock att de svenska grundlagarna efter detta beslut
              i mindre utsträckning är ett hinder för en sådan sak. Nu handlar
              det snarare om att i stället föra en diskussion i samhället och
              inom partierna för att underlätta och stödja en process där vi
              faktiskt ser direkt demokrati som ett naturligt komplement i stället
              för ett problem och ett hot mot makten hos oss som sitter på dessa
              bänkar och platser i kommuner, landsting och riksdag. Om vi klarar
              att ta den perspektivförskjutning detta handlar om att faktiskt
              stödja människors deltagande i stället för att se människors engagemang
              som problem tror jag att vi kan se en framtid där vi kan utveckla
              och stärka demokratin så att vi får den bättre. Om vi inte klarar
              denna utmaning är vi dock riktigt illa ute.
            </seg>
          </u>
          <note n="bdf056c9">
            I detta anförande instämde Hans Wallmark (m).
          </note>
          <note type="speaker" n="0722ff91">
            Anf. 90 ANNE-MARIE PÅLSSON (m) replik:
          </note>
          <u who="Q4768099" xml:id="i-0562220d4fda2c18-8" n="136b9342">
            <seg n="0898eaec">
              Fru talman! Jag får tacka dig, Peter Eriksson, för eldunderstödet
              och hälsa dig välkommen till vårt tvärpolitiska demokratinätverk
              i riksdagen, som har haft ett antal möten sedan mitten av mars.
              Jag kan berätta för dig att jag har fått lite kommentarer från
              journalister som har hört sig för bland riksdagens gruppledare.
              Den intressanta kommentaren de hade fått var att riksdagens gruppledare
              i alla fall några stycken ansåg att det var ohyggligt kontroversiellt
              att riksdagens ledamöter tar initiativ till demokratinätverk.
            </seg>
            <seg n="eec3b2ae">
              Jag instämmer fullständigt i att det behövs en diskussion. Jag
              tror dock att vi inte får någon diskussion om sju partier är eniga.
              Vi får ingen diskussion förrän den dag då partierna är djupt oeniga
              och törs göra sina uppfattningar till en valfråga. Först då kan
              frågan komma ut till väljarna, som kan börja diskutera och sätta
              sig in i detta ordentligt. Om sju partiföreträdare tycker nästan
              likadant i tv-soffan går folk och sätter på kaffe.
            </seg>
            <seg n="b8e594e3">
              Tycker man olika skulle jag alltså vilja uppmana alla er som
              kommer att fortsätta att prata om demokrati i denna kammare att
              våga stå ut, vara oenig och ta strid för det ni verkligen tycker
              i den här frågan. Annars tror jag att det tar väldigt lång tid
              att flytta fram den till de positioner där jag tror att Peter
              Eriksson och jag är överens om att den ska ligga.
            </seg>
          </u>
          <note type="speaker" n="d64fc177">
            Anf. 91 PETER ERIKSSON (mp) replik:
          </note>
          <u who="Q470630" xml:id="i-89c87eaa91d1be06-4" n="93ab6ea7">
            <seg n="0ee5b265">
              Fru talman! Det finns stor oenighet i grunden. I fallet med Grundlagsutredningen
              har vi ändå till slut kompromissat oss fram till en gemensam hållning,
              men jag är säker på att till exempel Miljöpartiet kommer att fortsätta
              att driva frågor kring direkt demokrati. Jag har gjort det sedan
              början av 90-talet. Jag har stått i denna kammare sedan 1994 och
              pratat om att vi borde ha mer av nationella folkomröstningar,
              och jag tänker fortsätta att göra det.
            </seg>
            <seg n="4e2bdb55">
              Jag tycker dock att man ska ha respekt för en sak som Anne-Marie
              kanske inte riktigt tänker på, och det är att förändring när det
              gäller demokrati tar tid. Vi kan vara irriterade och tycka att
              saker och ting går alltför sakta, men när vi har en situation
              som i Sverige, där många människor faktiskt är ganska nöjda med
              situationen och det inte finns någon stor nationell motkår ute
              på gatorna som kräver mer demokrati, måste man också ha respekt
              för att saker och ting tar tid.
            </seg>
            <seg n="bc8d87c9">
              Jag skulle gärna vara med och bilda och vara medlem i en rörelse
              för mer demokrati i Sverige, och om du, Anne-Marie, är med där
              kan jag gärna gå in i det nätverk du har bildat också.
            </seg>
          </u>
          <note type="speaker" n="871bc13d">
            Anf. 92 ANNE-MARIE PÅLSSON (m) replik:
          </note>
          <u who="Q4768099" xml:id="i-afd8795846f62b6a-0" n="136b9342">
            <seg n="d2146a42">
              Fru talman! Jag tror att vi är helt överens om det mesta, men
              jag tror inte att det blir någon diskussion om ingen ifrågasätter.
            </seg>
          </u>
          <note n="42d3c2af" type="speaker">
            (PETER ERIKSSON (mp):
          </note>
          <u who="Q470630" xml:id="i-92d7916a545b4b46-0" next="i-78d92c87b601aa77-0">
            <seg>
              Nej, det är sant.)
            </seg>
          </u>
          <note n="77d08850">
            Ajournering
          </note>
          <note n="bcc4b526">
            Kammaren beslutade kl. 15.55 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q470630" xml:id="i-78d92c87b601aa77-0" n="136b9342" prev="i-92d7916a545b4b46-0">
            <seg n="cfac96cb">
              Återupptagna förhandlingar
            </seg>
          </u>
          <note n="e497f7d8">
            Förhandlingarna återupptogs kl. 16.00.
          </note>
          <note n="9209dc86">
            9 § Beslut om ärende som slutdebatterats den 26 maj
          </note>
          <note n="1f5ee088">
            Punkt 1
          </note>
          <note n="2d0b6498">
            Punkt 8
          </note>
          <note n="742d4976">
            Övriga punkter
          </note>
          <note n="1bccace5">
            10 § Beslut om ärenden som slutdebatterats vid dagens sammanträde
          </note>
          <note n="1f5ee088">
            Punkt 1
          </note>
          <note n="742d4976">
            Övriga punkter
          </note>
          <note n="1b009c16">
            11 § (forts. från 8 §) En reformerad grundlag (forts. KU19)
          </note>
          <note type="speaker" n="9f91be37">
            Anf. 93 HENRIK VON SYDOW (m):
          </note>
          <u who="Q5716610" xml:id="i-83897c489f04541e-0" n="b116c04c">
            <seg n="c700bf79">
              Fru talman! Det är utmärkt att det blir en förlängning och också
              en fördjupning av den här mycket viktiga diskussionen den första
              läsningen av förslaget om en reformerad grundlag.
            </seg>
            <seg n="c45e33f3">
              Jag hade uppdraget att företräda Moderaterna i Grundlagsutredningen
              tillsammans med först Carl Bildt, därefter Gun Hellsvik och med
              Per Unckel som utredningens ordförande. Det var ett bra samtal
              inom ramen för Grundlagsutredningen, inte minst med Göran Magnusson.
              Det är förstås beklagligt att han inte kan följa debatten i riksdagen
              här i dag.
            </seg>
            <seg n="7dbb2482">
              Det är ett väldigt omfattande och gediget arbete som ligger till
              grund för det som står, där alla partier har varit ansvarstagande.
              Jag vill särskilt lyfta fram Miljöpartiet och dess representant
              Peter Eriksson som tidigt i utredningen tog ett ansvar för att
              komma överens och komma framåt i de breda frågeställningar som
              Grundlagsutredningen hade på sitt bord.
            </seg>
            <seg n="98a59024">
              Det som nu ligger på riksdagens bord är en första omröstning
              av en serie breda författningspolitiska reformer som föreslås
              just mot bakgrund av att Sverige har förändrats sedan 1970-talet
              då vår nuvarande författning i huvudsak skrevs.
            </seg>
            <seg n="af978898">
              Det är tre breda samhällstrender som är uppenbara. Sverige präglas
              i dag mycket mer av internationalisering, vilket är uppenbart
              med vårt medlemskap i EU. Sverige präglas av mer individualisering
              med större respekt för människors livsval. Det är också uppenbart
              att vår organisering, traditionellt mätt i antal medlemmar i de
              politiska partierna, har minskat ordentligt sedan 1970-talet.
            </seg>
            <seg n="28b9086e">
              Allt detta har varit breda samhällsförändringar som ställt krav
              på en vitalisering av den svenska demokratin och en utveckling
              av vår författning.
            </seg>
            <seg n="78ec0678">
              När partiernas medlemstal faller ökar motiven för att låta väljarna
              i större utsträckning få avgöra och utkräva ansvar av enskilda
              företrädare. Detta kommer till uttryck i synen på personval och
              att stärka personvalets inslag på valdagen och därmed öka väljarnas
              makt.
            </seg>
            <seg n="7c045da2">
              De författningspolitiska reformer som har skett sedan 1970-talet
              är framför allt två: dels personvalet, dels att vi har ökat mandatperiodernas
              längd från tre år till fyra år. Detta är en utmärkt reform, men
              det medför också att tiden mellan allmänna val då väljarna får
              säga sitt har ökat. Vi möter den förändringen genom att på ett
              enklare sätt möjliggöra kommunala extraval och förstärka och förtydliga
              möjligheterna till kommunala folkomröstningar.
            </seg>
            <seg n="890fa158">
              Vi kan också se i det förslag som ligger framför oss hur vi nu
              markerar EU-medlemskapet som en del av det svenska styrelseskicket.
              På samma sätt markerar vi också vårt arbete i andra internationella
              samfund och forum, samtidigt som vi nu förtydligar, markerar och
              stärker det lokala och kommunala självstyret med ett eget kapitel
              med mer fylliga regler.
            </seg>
            <seg n="765a13fa">
              Allra tydligast är kanske svaren i Grundlagsutredningen och i
              propositionen som möter individualiseringen och möjligheterna
              att göra ett eget livsval i synen på att se alla människor och
              att se alla minoriteter och allra tydligast i synen på det yttersta
              minoritetsskyddet, nämligen vår grundlags skydd för individens
              fri- och rättigheter.
            </seg>
            <seg n="0a7b069d">
              Fru talman! Det som är helt centralt i de reformförslag grundlagsändringar
              som nu ligger på riksdagens bord är den särskilda serie med reformer
              som markerar våra domstolars konstitutionella ställning och som
              tydliggör våra domstolars roll som yttersta garant för att svenska
              folkets lika fri- och rättigheter värnas.
            </seg>
            <seg n="64ce8d76">
              Nu finns det förslag på bordet om att ta bort det så kallade
              uppenbarhetsrekvisitet, begränsningen av domstolarnas möjligheter
              att underkänna lagars tillämpning i de fall då konsekvenserna
              strider mot regeringsformens fri- och rättighetskapitel.
            </seg>
            <seg n="637b3afa">
              Motivet på denna punkt är tydligt, både i Grundlagsutredningen
              och i propositionen. Man skriver: Här är det av särskild betydelse
              att grundlagens regler fullt ut får genomslag i rättstillämpningen.
              Det är tydligt och det aktiverar i högre grad grundlagens skydd
              för alla medborgares fri- och rättigheter.
            </seg>
            <seg n="5ffd1dbb">
              Detta har varit ett återkommande krav i den svenska rättspolitiska
              debatten och i den svenska konstitutionella debatten. Det har
              länge funnits ett brett stöd för detta.
            </seg>
            <seg n="89ad6f9a">
              I millenniets första offentliga utredning Demokratiutredningen
              , SOU 2000:1 framhölls att ökad lagprövning är ett önskvärt inslag
              i vår demokrati som stärker minoritetsskyddet i ett mångkulturellt
              samhälle och som förbättrar den enskildes rättssäkerhet i en tid
              när tempot, komplexiteten och svårigheten i lagstiftningsarbetet
              har ökat väsentligt. Tiden är nu mogen för en sådan reform.
            </seg>
            <seg n="f0dd8430">
              Till serien med reformer hör också att makten över domarutnämningarna,
              det som brukar kallas för rättsstatens rötter, i allt väsentligt
              flyttas ut från den politiska makten, från Rosenbad, till en mer
              fristående nämnd. Det stärker i grunden, just i rötterna, våra
              domstolars och våra domares självständighet. Med detta ökar den
              dömande makten och domstolarnas förutsättningar att självständigt
              värna grundlagens principer och grundlagens fri- och rättigheter.
            </seg>
            <seg n="6b1d85d6">
              En tredje del är att det finns förslag på riksdagens bord om
              att tydliggöra domstolarnas självständighet med ett eget kapitel.
              Lagrådets makt och möjligheter att granska lagförslag växer. Vi
              vet att rättsordningen i en väl fungerande demokrati har en hög
              legitimitet, och uttrycken för denna legitimitet är viktiga. Europadomstolen
              har återkommande påpekat: Domstolar ska inte bara vara självständiga.
              Det ska också synas att de är självständiga.
            </seg>
            <seg n="57477f51">
              Det är utomordentligt viktigt att detta nu markeras i vår egen
              främsta grundlag. Det sätter frön för att vi i större utsträckning
              ska kunna utkräva rättigheter inom ramen för vår egen rättsordning
              och med vår egen grundlag som verktyg i Sverige utan att för den
              skull med nödvändighet vara hänvisade till processer i EU:s rättsliga
              forum och organ.
            </seg>
            <seg n="0cb0a783">
              Att fri- och rättigheter effektivt verkligen kan utkrävas nationellt
              är förstås angeläget, inte minst mot den bakgrunden att om vår
              egen främsta grundlag blir mer tillämplig i domstol äger vi själva
              vårt främsta rättighetsinstrument och möjligheten att definiera
              det som ytterst förenar oss alla kärnan i medborgarskapet och
              våra grundläggande fri- och rättigheter.
            </seg>
            <seg n="95e1a729">
              Fru talman! Allt detta är centralt för vår demokrati och för
              vår rättsstat. Folksuveränitet i all ära, men demokrati är inte
              bara majoritetsmakt. Demokrati definieras lika mycket som minoritetsskydd.
              Och, som sagt, det yttersta minoritetsskyddet är skyddet för fri-
              och rättigheter.
            </seg>
            <seg n="63f90c44">
              Det är rättigheter som människor också måste ha rimliga möjligheter
              att hävda i domstolar, mot myndigheter och mot tillämpning av
              lagar som strider mot just detta religionsfrihet, integritet eller
              äganderätt. Just i detta ligger också nycklarna till en på sikt
              verkligt folkligt förankrad författning. Vi har varit inne på
              det i diskussionen tidigare. Och handen på hjärtat: Hur många
              är det utanför den här holmen och detta hus som verkligen känner
              till att vår främsta grundlag heter regeringsformen eller att
              den börjar med det vackra och eleganta uttrycket att all offentlig
              makt i Sverige utgår från folket?
            </seg>
            <seg n="7ae56a10">
              Den svenska grundlagen har det har vi också varit inne på tidigare
              alltför länge varit en angelägenhet allra mest för politiker.
              Regeringsformen är skriven på 1970-talet i en tid när tilltron
              till politiska beslut stod i zenit, och den utformades kanske
              främst för att möjliggöra den politiska maktens utövning. Just
              därför har den bredare och mer folkliga förankringen saknats kring
              författningsdebatten. Grundlagen har inte alltid varit verktyget
              för enskilda människor att hävda religionsfrihet, att hävda integritet,
              att hävda äganderätt eller att hävda andra grundläggande fri-
              och rättigheter gentemot det offentliga.
            </seg>
            <seg n="82dbf0a5">
              Ska vår främsta grundlag regeringsformen verkligen bli en samlande
              symbol för vår demokrati och en symbol som förenar och håller
              samman människor måste den också bli ett bättre verktyg för allas
              lika rättigheter. Detta riksdagsbeslut är ett första steg i den
              riktningen. Riksdagen ska sedan rösta i höst, och möjligen kan
              den 1 januari 2011 bli ett nytt historiskt konstitutionellt datum
              i vår historia. Jag yrkar bifall till förslaget i betänkandet.
            </seg>
            <seg n="8b748b23">
              Jag vill också ha en serie kommentarer när det i huvudsak gäller
              Morgan Johanssons anförande. Jag håller med Peter Eriksson. Jag
              fick uppfattningen att Morgan Johansson i mångt och mycket argumenterade
              emot det som vi i dag står här och är överens om. Jag hälsar Morgan
              Johansson välkommen från 1970-talet och till 2010 och de förslag
              som nu ligger på vårt bord och den verklighet som nu gäller efter
              det som har hänt från 1970-talet och fram till i dag.
            </seg>
            <seg n="1a164119">
              Jag vet inte om Morgan Johansson personligen är mycket obekväm
              med det som finns i det förslag som ligger på bordet. Men jag
              kan faktiskt inte tolka hans inlägg på något annat sätt än att
              han försöker blanda bort korten med sin diskussion om finansiering,
              med en inte alltid korrekt beskrivning av den grundlagsfästa kommunala
              skatteutjämningen och med den beskrivning av personvalet som han
              gör. Jag instämmer inte i allt detta.
            </seg>
            <seg n="48c55150">
              Samtidigt säger Morgan Johansson att det också är viktigt att
              ta ansvar för överenskommelsen och för helheten. Då är det sätt
              som vi faktiskt beskriver det som vi har kommit överens om viktigt.
              Det är också viktigt att vi håller oss till de texter som vi har
              kommit överens om i detta sammanhang.
            </seg>
            <seg n="91979625">
              Det blir säkert utrymme till mer diskussion om detta i replikskiftena.
            </seg>
          </u>
          <note type="speaker" n="c941b772">
            Anf. 94 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-5" n="908f40f9">
            <seg n="19fcc6ed">
              Fru talman! Det är uppenbart att vi har närmat oss denna kompromiss
              från olika utgångspunkter men att det likväl är en kompromiss.
            </seg>
            <seg n="18432ba1">
              Det som jag argumenterade emot var de positioner som ni hade
              från början i utredningen. Ni ville ha en författningsdomstol,
              och ni ville ta bort spärren i personvalet. Det var det som jag
              argumenterade emot. Där har ni inte längre kvar era positioner.
              Där har ni lagt er.
            </seg>
            <seg n="359858fb">
              Jag tycker att det är bra att vi har kommit överens om en kompromiss
              om detta. Men det som jag argumenterade emot gällde att ni ville
              ha en författningsdomstol och att ni ville ta bort spärren i personvalet
              helt och hållet. Då tycker jag att vi inte heller lyfter fram
              dessa frågor längre. Nu får det vara så. Nu är vi överens om hur
              det ska vara, och nu hoppas jag att detta gäller i alla fall 20,
              30 eller 40 år framåt.
            </seg>
            <seg n="fc74c63a">
              Precis som Henrik von Sydow säger är det viktigt att vi beskriver
              överenskommelsen på ett riktigt sätt. Två gånger reagerade jag
              på ditt inlägg nyss, Henrik von Sydow.
            </seg>
            <seg n="e42b273f">
              Dels sade du att vi i allt väsentligt flyttar ut makten över
              utnämningen av domare från regeringen. Så är det inte. Också fortsättningsvis
              kommer regeringen att utnämna domare. Den utnämningsmakten ska
              inte kunna delegeras. I en fristående nämnd bereds det; det är
              riktigt. Men det är, som sagt, regeringen som har utnämningsmakten
              detta sagt som en markering eller kanske ett enkelt tillrättaläggande.
            </seg>
            <seg n="7acb1723">
              Dels lät det när du talade om uppenbarhetsrekvisitet nästan som
              att domstolar ska kunna överpröva en lag. Så är det inte. Vi har
              ingen abstrakt normprövning i svensk rätt, utan vi har en konkret
              normprövning. Det innebär att det i ett enskilt fall där man kommer
              fram till att det kan vara så att två lagar den ena en grundlag
              och den andra en lag står emot varandra ska dömas enligt grundlagen,
              inte enligt lagen i fråga. Men det innebär inte att en domstol
              kan upphäva en lag. Bland annat detta är skillnaden jämfört med
              en författningsdomstol.
            </seg>
          </u>
          <note type="speaker" n="a74ab792">
            Anf. 95 HENRIK VON SYDOW (m) replik:
          </note>
          <u who="Q5716610" xml:id="i-83897c489f04541e-1" n="b116c04c">
            <seg n="358b13a9">
              Fru talman! Tack för att du, Morgan Johansson, tar upp diskussionen
              om en författningsdomstol. Där fanns det särskilt viktiga motiv
              för att faktiskt korrigera historiebeskrivningen.
            </seg>
            <seg n="e3b03dbe">
              I de samtal som vi haft har vi återkommande varit mycket tydliga:
              Det är inte institutionen som är det väsentliga, utan det är funktionen
              som är det väsentliga. Det är inte en särskild domstol som är
              det viktiga, utan det viktiga är att grundlagen just ger ett värn
              för de grundläggande fri- och rättigheterna.
            </seg>
            <seg n="9447f835">
              Sedan finns det en diskussion som handlar om ifall det här bäst
              görs genom det som beskrivs som ett centraliserat fri- och rättighetsskydd
              där detta bara kan utgöras av en författningsdomstol eller om
              det här är någonting som i stället ska göras decentraliserat och
              därmed utspritt i gängse rättsordning, ned till tingsrätterna.
              Den diskussionen har vi fört, och där har vi varit mycket öppna
              för att hitta den lösning som leder fram till funktionen att stärka
              grundlagen som ett verktyg för fri- och rättigheter.
            </seg>
            <seg n="a3f15ca0">
              Som du, Morgan, känner till hade vi ett förslag, och detta fördes
              fram från fem partier gemensamt, om att försöka göra en svensk
              ordning och ha det vi kallar för en konstitutionell kammare ett
              mellanläge i sammanhanget. Det hade varit en lösning. Men hela
              tiden fanns en öppenhet för att nå fram till det som är det väsentliga:
              funktionen, inte den särskilda institutionen.
            </seg>
            <seg n="f070f1a8">
              Jag är mycket nöjd med den lösning som nu finns och tycker att
              det här är någonting som leder till ett mer vitaliserat fri- och
              rättighetsskydd och som decentraliserar. Som någon påpekat måste
              alla domare och alla jurister nu kunna, behärska, den svenska
              grundlagen kap. 2 grundlagen om fri- och rättighetsskyddet. Det
              är en utveckling som jag välkomnar. Jag är alltså glad över att
              vi nu har detta förslag på riksdagens bord.
            </seg>
          </u>
          <note type="speaker" n="9ac69786">
            Anf. 96 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-6" n="908f40f9">
            <seg n="1e449d7e">
              Fru talman! Det är bra. Därmed låter det som att Moderaterna
              är nöjda med situationen och att detta med en författningsdomstol
              inte längre gäller. Att vi i alla fall inte inom överskådlig tid
              får tillbaka det kravet i svensk politik är bra.
            </seg>
            <seg n="caa9f186">
              Men det är skillnad mellan abstrakt lagprövning och konkret lagprövning.
              Det var min poäng i repliken. I Henrik von Sydows första inlägg
              lät det som att vi nu ska ha domstolar som ska kunna upphäva lagstiftningen.
              Så är det inte, utan det handlar om en konkret lagprövning, inte
              om en abstrakt lagprövning.
            </seg>
            <seg n="01f9936c">
              Kanske ska det också läggas till att lagprövningen inte kan gå
              till hur som helst, utan den måste utövas med respekt för folksuveränitetsprincipen,
              som vi nu med tydlighet skriver in i regeringsformen.
            </seg>
            <seg n="058a0620">
              Det finns saker i detta som jag, om jag hade fått bestämma helt
              själv, naturligtvis skulle ha velat ändra på. Också för Henrik
              von Sydow finns det säkert sådant som han gärna hade velat göra
              på ett annat sätt. Men så förhåller det sig i politiken.
            </seg>
            <seg n="36e2cc81">
              Vad vi ska vara överens om är hur vi tolkar de beslut som vi
              nu fattar. Därför ville jag göra tillrättaläggandena om vem som
              egentligen utnämner domare och om skillnaden mellan abstrakt lagprövning
              och konkret lagprövning. Om vi är överens där är vi så att säga
              tillbaka i den endräkt som fanns när vi lämnade fram utredningen.
            </seg>
          </u>
          <note type="speaker" n="1145af63">
            Anf. 97 HENRIK VON SYDOW (m) replik:
          </note>
          <u who="Q5716610" xml:id="i-83897c489f04541e-2" n="b116c04c">
            <seg n="90e84ab5">
              Fru talman! Av alla inblandade har det påpekats att det säkert
              hade varit mycket lättare om var och en på sin kammare själv fått
              skriva grundlagen. Men samtidigt ska vi vara mycket tacksamma
              för att det är just så det inte går till när vi stiftar en grundlag.
            </seg>
            <seg n="e7b131b0">
              När det gäller diskussionen om abstrakt normprövning har jag
              varit mycket tydlig med att hela tiden knyta detta just till tillämpningen
              av lagarna, till lagstiftningens praktiska konsekvenser. Det råder
              ingen tvekan om att det som avsetts är just den konkreta lagprövningen
              det är då som det verkligen har betydelse för enskilda människor
              i verkliga fall som bottnar just i hur lagstiftningen slår i enskilda
              fall. Det är viktigt att hålla fast vid detta.
            </seg>
            <seg n="f1c5c60f">
              Detta har varit viktigt för oss moderater och en viktig utgångspunkt
              för de fem partier som haft gemensamma ingångsvärden här. Det
              finns andra som hävdat att vi ska gå vidare med abstrakt lagprövning.
              Men i överenskommelsen är fokus på den konkreta lagprövningen,
              på lagarnas faktiska tillämpning och konsekvenserna i enskilda
              fall. Det är viktigt att vårda just detta och att knyta an till
              de mycket tydliga formuleringar som finns ute på fältet om att
              det är särskilt viktigt att det vid rättstillämpningen fullt ut
              tas hänsyn till grundlagens fri- och rättigheter.
            </seg>
            <seg n="a4d01c5f">
              På samma sätt vill jag vara tydlig om domarutnämningen. Det här
              är någonting som i allt väsentligt flyttar makten från Rosenbad
              till en mer fristående beredning. Beslutet är fortfarande regeringens.
              Men beredningen vid tillsättning av våra högsta domartjänster
              sker nu i ett väsentligt mer fristående organ. Det är slut på
              de mörka kallelseförfarandena. Nu är det här någonting som kommer
              att annonseras och som blir öppet att söka. Detta är en stor demokratireform.
              Det kommer att vara små annonser. Men det är, som sagt, en stor
              demokratireform som berör just kärnan i rättsstaten rättsstatens
              rötter.
            </seg>
          </u>
          <note type="speaker" n="85705b53">
            Anf. 98 HANS WALLMARK (m):
          </note>
          <u who="Q5650816" xml:id="i-5d54152d4068d6d0-0" n="e70809e8">
            <seg n="6d2d686e">
              Fru talman! Vi har att ta ställning till en reformerad grundlag.
              I och för sig berörs inte grundläggande frågor, exempelvis frågan
              om vårt statsskick. Sverige förblir en konstitutionell monarki.
              Det är bra. Spännande konstitutionella frågor såsom frågor om
              fördelar med ett balanserande tvåkammarsystem eller om behovet
              av exempelvis 100 färre ledamöter i kammaren en minskning till
              249 ledamöter är inte heller föremål för överväganden.
            </seg>
            <seg n="4305f78b">
              Som sagts av tidigare talare handlar det om mindre men nog så
              viktiga förändringar. En konstitution, en grundlag, kan ses som
              ett lapptäcke av olika lösningar, principer och idétraditioner.
              Det ena landet är inte det andra likt, även om vi tittar på så
              nära grannar som Finland, Danmark, Tyskland och Storbritannien
              som alla kan beskrivas som öppna demokratiska samhällen med tydliga
              välfärdsambitioner.
            </seg>
            <seg n="cf3b333d">
              Vi väver inte en ny grundlagsmatta i dag, men möjligtvis läggs
              några nya tankemässiga trådar i varpen som kan vara bra för framtiden
              om mattfransarna kammas ordentligt.
            </seg>
            <seg n="ff6997ae">
              Ett ärende som handlar om en reformerad grundlag hade i många
              andra länder väckt större uppståndelse och debatt än som detta
              är tråkigt nu skett i Sverige. Även om konstitutionella frågor
              naturligtvis inte kan mätas med vardagens utmaningar i form av
              frågor om jobb, om familjens ekonomi, om vad som händer med barnens
              förskola eller om den cancersjuka vännens vård är en grundlag
              någonting viktigt. Detta är också så betydelsefullt att det krävs
              två riksdagsbeslut med val emellan.
            </seg>
            <seg n="9bdd407a">
              Kanske kan det här bli frågor för kommande valrörelse. Och kanske
              kan det bli frågor som väcker ett nytt intresse och nya utredningar
              längre fram under den andra läsningen.
            </seg>
            <seg n="f20891db">
              Mycket blir, som KU:s vice ordförande Per Bill konstaterat, kompromisser.
              Jag hade velat se ännu tydligare möjligheter för medborgarna att
              rangordna kandidaternas platser på valsedlarna. Även om tanken
              på en konstitutionsdomstol med de lagkloka i Karlsruhe i Tyskland
              som ett inspirerande föredöme lockar är jag nöjd med att i alla
              fall det så kallade uppenbarhetsrekvisitet avskaffas och med att
              grundlagarnas betydelse understryks. Dessutom stärks Lagrådets
              och domstolarnas självständiga ställning.
            </seg>
            <seg n="2969de5b">
              Det är bra steg som tas. Men ingen ska tro att den konstitutionella
              debatten därmed upphör. Jag är rätt övertygad om att redan efter
              valet kommer de första motionerna om monarkens ställning och om
              ett minskat antal riksdagsledamöter.
            </seg>
            <seg n="49253eab">
              En fråga som naturligtvis också kan komma att ventileras är den
              som Morgan Johansson lyfte fram i sitt replikskifte med Per Bill
              men som inte behandlats vare sig av utredningen eller i utskottet.
              Det gäller då frågan om partifinansiering.
            </seg>
            <seg n="c33c167d">
              Morgan Johansson hävdar att Moderaterna sedan år 2000 tagit emot
              80 miljoner kronor. Så kan det vara, men det är från enskilda
              givare. Vi har också mellan partierna en ordning jag råkar veta
              detta eftersom jag sitter i Moderaternas partistyrelse med utbyte
              av årsredovisningar mellan partierna där alla summor tydligt anges.
              Men inga namn nämns detta för att säkra den personliga integriteten.
              Där kan Morgan Johansson och andra läsa att Moderaterna exempelvis
              år 2009 fått 2 615 enskilda gåvor totalt 2 miljoner kronor, i
              medeltal 765 kronor per givare.
            </seg>
            <seg n="c965e661">
              Man kan titta på Socialdemokraternas årsredovisning för 2009.
              Partiet har lyckats få 6 783 givare att tillsammans ge 2,9 miljoner
              kronor. Men till det, fru talman, kommer det fackliga anslaget
              på 14 miljoner. Något sådant har inte Moderaterna och inte heller
              något annat parti i kammaren, tror jag. Jag har dessutom begärt
              att riksdagens utredningstjänst skulle undersöka hur mycket mjuka
              bidrag Socialdemokraterna får från fackföreningsrörelsen i form
              av valstöd, kampanjarbetare och ombudsmän som bedriver valrörelse
              på betald arbetstid. Tyvärr kan riksdagens utredningstjänst inte
              ge svar på de frågorna eftersom facket inte kan medverka till
              att ge de svaren.
            </seg>
            <seg n="bf4871f5">
              Fru talman! Jag tror att vi kommer att diskutera grundlagsfrågor
              och konstitutionella frågor många år framöver. Det kan handla
              om partifinansiering, vilket är nog så intressant, monarkens ställning,
              färre antal riksdagsledamöter och hur trevligt det är i Karlsruhe
              i Tyskland.
            </seg>
          </u>
          <note n="07537fc1" type="speaker">
            Anf. 99 TREDJE VICE TALMANNEN:
          </note>
          <u who="unknown" xml:id="i-e928b4b2b2a5b5df-0" n="e70809e8">
            <seg n="e6fd7e30">
              Jag har tidigare erinrat om vad debatten ska handla om, det vill
              säga grundlagsfrågor. Men Morgan Johansson har rätt till replik.
            </seg>
          </u>
          <note type="speaker" n="700fa092">
            Anf. 100 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-7" n="908f40f9">
            <seg n="769a464c">
              Fru talman! Jag måste få replikera när det gäller partifinansieringsfrågan,
              eftersom den explicit togs upp.
            </seg>
            <seg n="74ad920e">
              Det visar sig att vi här fick tag på rätt person. Per Bill ville
              inte svara för partiet. Han kunde bara svara för sig själv, sin
              egen kandidatur. Men Hans Wallmark sitter i Moderaternas partistyrelse
              och kan då, utgår jag från, svara för partiet.
            </seg>
            <seg n="79271485">
              Då är min fråga: Är ni beredda att, precis som vi gör från socialdemokratins
              sida, redovisa exakt vem det är som ger er de stora kampanjbidragen?
              Är ni beredda att göra det på samma sätt som det nu finns en ordning
              det finns till och med lagstiftningar i Norge, i Finland och i
              många andra länder? Är ni beredda att visa den öppenheten för
              väljarna, att redovisa de större kampanjbidragen, vem det är som
              ger, som står bakom ert parti?
            </seg>
          </u>
          <note type="speaker" n="ea506901">
            Anf. 101 HANS WALLMARK (m) replik:
          </note>
          <u who="Q5650816" xml:id="i-8a0b1f194dd050af-0" n="e70809e8">
            <seg n="73a30432">
              Fru talman! Även om just det, som sagt, inte riktigt har med
              den reformerade grundlagen att göra Morgan Johansson tog ju upp
              det här i ett replikskifte finns det skäl att svara.
            </seg>
            <seg n="e5cbeb43">
              Till skillnad från andra partier får Moderaterna stöd uteslutande
              från privatpersoner. Vi värnar om privatlivets helgd. Vi tycker
              att det är bra att det finns en princip om att man inte ska avkrävas
              vilken politisk tillhörighet man har. Därför är det rimligt att
              man redovisar hur många det är och hur mycket pengar det är men
              inte vilka personer det är.
            </seg>
            <seg n="606ee882">
              Däremot finns det andra partier som tar emot pengar från juridiska
              personer, till exempel fackföreningar. Då tycker jag att det är
              rimligt att man får se exakt vilka fackföreningar det är, hur
              mycket pengar de ger men också hur mycket de ger i form av mjukt
              stöd. Det handlar om att uppskatta värdet av att fackliga ombudsmän
              klistrar upp affischer, delar ut valsedlar och på andra sätt är
              kampanjarbetare. För det är mer än de 14 miljoner kronor som anges
              i Socialdemokraternas årsredovisning för 2009.
            </seg>
            <seg n="47fb0d56">
              Är Morgan Johansson beredd att som socialdemokrat redovisa såväl
              de kontanta medel som man får från fackföreningsrörelsen som det
              mjuka stödet?
            </seg>
          </u>
          <note type="speaker" n="afff54f0">
            Anf. 102 MORGAN JOHANSSON (s) replik:
          </note>
          <u who="Q5887217" xml:id="i-27fe604420f1f664-8" n="908f40f9">
            <seg n="dc85d17c">
              Fru talman! Det var ett elegant sätt att försöka låta bli att
              svara på frågan.
            </seg>
            <seg n="87cdb5bf">
              Du hänvisar till den personliga integriteten, privatlivets helgd
              och valhemligheten. Men låt oss säga att det är en stor byggmästare
              i en kommun som ger en enskild moderat kandidat mycket stora pengar,
              50 00070 000, för att finansiera vederbörandes kampanj, kanske
              Hans Wallmarks kampanj, eller att det är en stor godsägare i en
              valkrets som gör likadant. Har då inte väljarna rätt att veta
              det för att eventuellt kunna bilda sig en uppfattning om huruvida
              det finns några otillbörliga hållhakar som de bör vara uppmärksamma
              på?
            </seg>
            <seg n="8b68790c">
              Vi redovisar allt penningstöd som vi får från fackföreningsrörelsen.
              Det är väl kanske där någonstans vi ska börja. Sedan kan man,
              om vi ska börja diskutera sådant, diskutera vilka kampanjer Svenskt
              Näringsliv bedriver å borgerlighetens vägnar och också redovisa
              det öppet. Men låt oss i alla fall reda ut pengarna till att börja
              med, följa efter pengarna, som det heter!
            </seg>
            <seg n="8162b49f">
              Det finns lagstiftningar i de flesta länder som just markerar
              detta. Vi har ännu inte varit beredda att gå in och göra speciella
              lagstiftningar i Sverige, eftersom vi tycker att detta är någonting
              som partierna borde sköta om själva. Men när vi nu ser att vi
              drar ned gränsen från 8 till 5 procent ökar riskerna för att det
              ska krypa in röta i systemet. Därför måste vi vara väldigt öppna.
            </seg>
            <seg n="67f7cf8e">
              Men vad jag förstår av Moderaterna är ni kvar i samma position.
              Ni vill fortsätta att hemlighålla vem det är som egentligen ger
              er dessa stora pengar, 80 miljoner kronor sedan år 2000. Vad har
              ni egentligen att dölja, Hans Wallmark?
            </seg>
          </u>
          <note type="speaker" n="08508442">
            Anf. 103 HANS WALLMARK (m) replik:
          </note>
          <u who="Q5650816" xml:id="i-8a0b1f194dd050af-1" n="e70809e8">
            <seg n="8c03975b">
              Fru talman! Vi är en bit från en reformerad grundlag, men det
              är frågor som är ställda. Därför ska de också besvaras.
            </seg>
            <seg n="b8b98608">
              När det gäller kampanjstöd till enskilda ledamöter har vi en
              sådan ordning att man måste redovisa det för partiet. Och enskilda
              ledamöter får inte ta emot stöd från juridiska personer, varken
              företag eller fackföreningar. Precis som Per Bill berättade i
              sitt replikskifte med Morgan Johansson har han för avsikt att
              redovisa allt stöd som han har fått på 100 kronor eller mer.
            </seg>
            <seg n="70e1af67">
              Sedan kan jag berätta vad det handlar om, när vi tittar på partiernas
              årsredovisningar. Jag har gått igenom Moderaternas för de senaste
              åren och konstaterar att det som mest handlar om i snitt 1 730
              kronor. Det var valåret 2006. Då var det en rätt intressant laddning
              i samhället. Utöver det har det varit bidrag på i snitt mellan
              600 och 700 kronor.
            </seg>
            <seg n="8b94811c">
              Men jag tycker att det är intressant, fru talman, att vi har
              en ledamot av konstitutionsutskottet som tar så lätt på den personliga
              integriteten, som tar så lätt på valhemligheten och som tar så
              lätt på privatlivet. Man säger: Låt folk tvingas fram på det här
              sättet och avslöja sin politiska identitet och tillhörighet!
            </seg>
            <seg n="1968a241">
              Det är lite lättare för facket, för där vet vi vem och vilka
              man stöder vad gäller både det kontanta stödet och det mjuka stödet.
              Men jag värnar om privatlivet, fru talman.
            </seg>
          </u>
          <note type="speaker" n="c8665be8">
            Anf. 104 BJÖRN VON SYDOW (s):
          </note>
          <u who="Q879773" xml:id="i-02f3c8c693755d42-2" n="e0fb3747">
            <seg n="f983d07d">
              Fru talman! Vi fick upp en diskussion om partierna, och från
              Anne-Marie Pålssons sida fick vi också höra en lidelsefull plädering
              för folkomröstningsinstitutet.
            </seg>
            <seg n="853a0777">
              Men debatten har faktiskt saknat en sak. Denna grundlag, den
              regeringsform vi har, har ett tungt element i följande: Regeringen
              styr riket. Den ansvarar inför riksdagen.
            </seg>
            <seg n="8b34d519">
              Vi har ett helt kapitel som skildrar hur det går till, och det
              finns också andra föreskrifter.
            </seg>
            <seg n="df0ab156">
              En diskussion om vår regeringsform och vår demokrati kan inte
              ta bort det elementet, på sätt och vis kärnan, parlamentarismen.
              Jag saknar över huvud taget det inlägget i diskussionen. Det fanns
              dock lite av det då Morgan Johansson refererade till min lärofader
              Tage Erlander.
            </seg>
            <seg n="d0ba42c7">
              Det folkomröstningsinstitut som vi har är väldigt kraftfullt.
              Vi har ett rådgivande institut, regeringsformen 8 kap. 4 §. Det
              är i verkligheten ett instrument som väcker stort intresse. Det
              har varit ett valdeltagande på ungefär 83 procent när vi har haft
              det kring de europeiska frågeställningarna. Det tillämpas därför
              att regering och regeringsunderlag är splittrade. Det har en kraftfull
              effekt därför att partierna och partiledningarna har förklarat
              att man ska följa resultatet. Den rödgröna koalitionen har sagt
              att man vill ha en sådan folkomröstning regionalt i Helsingforss
              län kring trafikfrågorna.
            </seg>
            <seg n="c989af0a">
              Det andra instrumentet handlar om att besluta om de frågor som
              i dag är uppe i kammaren, om grundlagarna. Vi har ett sådant instrument.
              Man kan säga att vi har en sorts beslutande folkomröstning när
              det gäller grundlagsändringar. Det finns hela tiden.
            </seg>
            <seg n="2dbedb9c">
              Jag är säker på att utredningen och partierna som har varit med
              vet att om det inte går att nå det som utredningen och KU har
              nått, nämligen en bred enighet som går utöver två tredjedelar,
              kan situationen bli sådan att det blir beslutande folkomröstning,
              som hålls samma dag som det är val till riksdagen, det vill säga
              hela regeringsfrågan dras in.
            </seg>
            <seg n="04a239d8">
              Det instrumentet verkar varje dag när vi diskuterar grundlagar,
              enligt min mening med rätta. Visst har partierna problem med rekryteringen,
              men samtidigt är partierna fortfarande ytterst vitala delar. Och
              fortfarande när det gäller vår regeringsform har man i hög grad
              som sin uppgift att få fram en regering i vårt land.
            </seg>
            <seg n="947edb95">
              En av kollegerna suckade när vi diskuterade. Är det så svårt
              att nå ut med vår regeringsform? Den är mastig. Jag lånade talmannens
              exemplar. Man kan läsa hur länge som helst och undervisa hur mycket
              som helst. Men det som egentligen har åstadkommits genom utredningen
              är ett förnämligt tillskott i första kapitlet om statsskickets
              grunder.
            </seg>
            <seg n="5b10562b">
              Där är det elva paragrafer som fångar in hela vårt statsskick.
              Låt oss lägga till föreskriften om att Europakonventionen är direkt
              giltig i vårt land med sina fri- och rättigheter. Om vi agerar
              pedagogiskt är det inte orimligt, med elva paragrafer och möjligen
              en till, att visa hur vårt statsskick är uppbyggt.
            </seg>
            <seg n="a3763615">
              Låt mig avsluta med en paradox i sammanhanget. Här nämns inte
              folkomröstningsinstrumentet. Det är inte reglerat så kraftfullt,
              kan man säga, i grundlagen, men det är i verkligheten ett ytterst
              betydelsefullt instrument i den moderna svenska demokratin.
            </seg>
            <seg n="d6c62aad">
              Jag ber att få yrka bifall till det förnämliga förslaget i betänkandet
              skapat i sjupartienighet.
            </seg>
          </u>
          <note type="speaker" n="dd3fa10c">
            Anf. 105 MAX ANDERSSON (mp):
          </note>
          <u who="Q5555515" xml:id="i-58a2c6eae324a60e-0" n="2a950f82">
            <seg n="18cb495f">
              Fru talman! Jag tänkte säga några ord om förslaget till ändrade
              regler för personvalet. Min grundläggande inställning till personvalet
              är att man antingen ska ha ett riktigt personval, med personvalets
              fördelar, eller så ska man inte ha något personval alls så att
              man slipper personvalets nackdelar.
            </seg>
            <seg n="c3113603">
              I dag har vi en dålig ogenomtänkt kompromiss. Det förslag som
              nu ligger på riksdagens bord innebär att vi får en ännu sämre,
              en ännu mer ogenomtänkt kompromiss.
            </seg>
            <seg n="6629b177">
              Vilka är det som driver frågan om personval? Det finns några
              som driver frågan därför att de tycker att det är en intellektuellt
              spännande tanke som kan röra om i den svenska politiska grytan.
              Det finns politiker som, om jag får uttrycka det lite vanvördigt,
              gärna ser sitt eget ansikte på en affisch. Det är någonting med
              personvalet som talar till politiker. Man vill bli berömd för
              sin egen person och inte som representant för sitt eget parti.
            </seg>
            <seg n="f77ef649">
              Så finns det en tredje grupp som är stor i opinionen, och det
              är människor som önskar att ett utvidgat personval skulle göra
              att vi får självständiga ledamöter som röstar efter sin egen vilja
              och sitt eget samvete i stället för att göra som gruppledarna
              tycker. Den här gruppen tror att ett utvidgat personval skulle
              göra att vi får ledamöter som röstar emot partilinjen och fäller
              en regerings förslag.
            </seg>
            <seg n="d1720961">
              Jag tror inte att det finns något parti i Sveriges riksdag som
              har en partiledning som kommer att tillåta att dess förslag faller
              i onödan därför att ledamöter röstar som de själva vill. Det är
              inte så det kommer att bli. Det kommer i stället att bli en strängare
              partipiska, och det känns inte som ett steg framåt.
            </seg>
            <seg n="ff628505">
              Personval diskuteras ofta som en luftig princip, det är bra när
              väljarna får bestämma. Men låt oss gå ned på det konkreta och
              fundera på vilka det är som egentligen bestämmer när 5 procent,
              eller som i dag 8 procent, av ett partis väljare i en viss valkrets
              kan ändra ordningen. Såsom det fungerar i dag är de som blir personvalda
              sådana som skulle ha kommit in i vilket fall som helst om partiernas
              egen ordning hade fått råda. Det fanns bara sex undantag i det
              senaste valet. I de stora partierna har vi i dag i praktiken inget
              personval. I de små partierna är det extremt svårt att bli personvald.
            </seg>
            <seg n="b4eec9c0">
              Kan någon förklara för mig varför vi ska ha en ordning som innebär
              att det är personval i de små partierna men inte i de stora? Den
              ordningen kommer inte att förändras med den här ogenomtänkta kompromissen.
            </seg>
            <seg n="560d0c89">
              Jag skulle kunna prata länge om detta, men min talartid är begränsad.
              Slutligen: Vad är det egentligen som antalet kryss en person får
              i personvalet säger? Är det ett reellt uttryck för folkviljan?
              Är det ett uttryck för att det här partiets väljare i den här
              valkretsen verkligen vill att denna person ska stå överst på listan?
            </seg>
            <seg n="5e24fe5d">
              Efter att ha tittat på mycket valstatistik både från min egen
              personvalskampanj där jag fick 2 900 kryss vid valet till EU-parlamentet
              och från många andra kandidaters kampanjer är mitt svar att jag
              inte tror att antalet kryss säger så mycket. Det är många andra
              saker som påverkar. Jag önskar att vi hade en annan diskussion,
              en mer genomtänkt diskussion. Jag är övertygad om att denna dåliga
              kompromiss kommer att resultera i att frågan åter kommer att hamna
              på riksdagens bord.
            </seg>
          </u>
          <note type="speaker" n="cb911f77">
            Anf. 106 HENRIK VON SYDOW (m) replik:
          </note>
          <u who="Q5716610" xml:id="i-83897c489f04541e-3" n="b116c04c">
            <seg n="d2398a34">
              Fru talman! Max Andersson efterlyser ett annat samtal om personvalet.
              Det vill jag gärna bidra till och redovisa ett par av de argument
              som var viktiga för Moderaternas utgångspunkt i arbetet. Det har
              ingenting att göra med de argument som Max Andersson lyfte fram.
              Snarare handlar det om att se personvalet som ett verktyg för
              att vitalisera vår demokrati, uppenbart i bemärkelsen att mer
              av personval utformat på ett bra sätt bidrar till att hålla uppe
              ett redan högt valdeltagande.
            </seg>
            <seg n="4562eaab">
              För alla dem som tycker att ett högt valdeltagande är ett bra
              kvitto och en bra indikator på vår demokrati finns det skäl att
              gilla personvalet. På samma sätt som vi brukar säga att konkurrens
              mellan regeringsalternativ är ett av de säkraste sätten att driva
              upp valdeltagandet är konkurrens mellan enskilda kandidater ett
              viktigt sätt att få ett högt valdeltagande.
            </seg>
            <seg n="e392560b">
              På samma sätt är personvalet ett verktyg för mobilisering. Jag
              tycker att Björn von Sydow hade kloka poäng om perspektiv som
              delvis har blivit utelämnade i diskussionen regeringens roll i
              vår demokrati, regeringen som styr riket. Det är flera perspektiv
              som har blivit utelämnade. Ett centralt är väljarnas möjlighet
              till ansvarsutkrävande. För alla dem som gillar ansvarsutkrävande
              är personval ett verktyg att stärka väljarnas makt och möjlighet
              att på valdagen utse de kandidater som de vill ska representera
              dem i riksdagen och på det sättet utkräva ansvar av de sittande
              riksdagsledamöterna.
            </seg>
          </u>
          <note type="speaker" n="54becedb">
            Anf. 107 MAX ANDERSSON (mp) replik:
          </note>
          <u who="Q5555515" xml:id="i-58a2c6eae324a60e-1" n="2a950f82">
            <seg n="8d76ef73">
              Fru talman! Om vi hade ett verkligt personvalssystem i Sverige
              av den modell som finns i exempelvis Irland där väljaren får ranka
              kandidaterna kan man utkräva ansvar även av ledamöter i de större
              partierna. Då är det möjligt för människor att ta ställning till
              vem man tycker är bäst, och då kan inte en liten minoritet på
              5 procent av ett litet partis väljare ändra den ordning som ett
              parti med vissa genomtänkta procedurer ändå har fastställt.
            </seg>
            <seg n="79ca34e1">
              Personvalssystemet så som det fungerar i dag och som det kommer
              att fungera enligt detta förslag har vissa nackdelar. Det innebär
              att ledamöter och kandidater kommer att vara tvungna att kämpa
              mot sina egna partikamrater mitt under valrörelsen, som ändå ska
              vara den bästa delen av hela det partipolitiska livet. Då ska
              man kämpa mot varandra. Jag har sett så mycket bitterhet som det
              kan skapa.
            </seg>
            <seg n="3d456e90">
              En annan nackdel med personvalssystemet är att kandidater i jakten
              på medier profilerar sig, säger kontroversiella saker och skrämmer
              bort väljare från sitt eget parti i jakten på att skaffa sig nog
              med kryss för att komma över femprocentsspärren.
            </seg>
            <seg n="485d3f14">
              Det är en fråga för varje parti att försöka se till att den sortens
              agerande inte premieras eller uppskattas. Men det är ett systemfel
              med den sorts personval som vi i dag har. Det vore bättre med
              en irländsk modell.
            </seg>
          </u>
          <note type="speaker" n="efbca824">
            Anf. 108 HENRIK VON SYDOW (m) replik:
          </note>
          <u who="Q5716610" xml:id="i-83897c489f04541e-4" n="b116c04c">
            <seg n="9b425e0b">
              Fru talman! Systemfelet består väl i stor utsträckning i att
              partierna i dag bestämmer för mycket över vilka som ska vara representanter
              i Sveriges riksdag. Det ökar partimakten och gör att väljarnas
              roll i det avseendet kommer på undantag när den ska vara som störst,
              på valdagen. Det blir i stället viktigt för kandidater att ta
              det bråk som du beskrev och visa de tuffa sidorna tidigare i ett
              annat läge inne i partierna. Det är viktigare att det kan göras
              i en mer öppen process vänd mot väljarna.
            </seg>
            <seg n="d209bcdb">
              Vi vet att det finns ett starkt principiellt stöd hos svenska
              folket för personvalet. Det som har varit invändningen mot det
              är att det har varit för svårt att få det att verkligen ge avtryck.
              Det finns ett principiellt stöd, men det är svårt att se de praktiska
              konsekvenserna av det. När vi nu tar steg framåt, lättar på spärren
              och ökar genomslaget för väljarnas val på valdagen möter vi detta
              genom att öppna upp för ett större praktiskt utfall. Detta förändrar
              dynamiken. Det stärker och förbättrar incitamenten, drivkraften,
              för kandidaten att driva personval. Det är ett steg på vägen som
              jag tror kan ha en positiv och god effekt vad gäller att stärka
              banden mellan väljare och valda.
            </seg>
          </u>
          <note type="speaker" n="ea2a5648">
            Anf. 109 MAX ANDERSSON (mp) replik:
          </note>
          <u who="Q5555515" xml:id="i-58a2c6eae324a60e-2" n="2a950f82">
            <seg n="71d87630">
              Fru talman! Jag tror inte att man får den positiva effekten att
              folket får bestämma mer med en sådan liten reform som att sänka
              spärren från 8 till 5 procent. Det kommer inte heller att innebära
              att ledamöter börjar rösta som de vill här i kammaren.
            </seg>
            <seg n="7cc620a3">
              Däremot kommer det att bli mer och hårdare kampanjer internt.
              Det kommer att bli mer fulspel, och det kommer att skrämma människor
              från politiken.
            </seg>
            <seg n="d29bf73a">
              När personvalskampanjer fungerar, när saker och ting sköts på
              rätt sätt och när folket verkligen får inflytande är det bra.
              Jag tror dock inte att det är den kompromissen vi har landat i.
            </seg>
            <seg n="869c7674">
              Vi borde gå tillbaka till ritbordet och se om det inte finns
              ett riktigt personvalssystem som skulle kunna funka i Sverige
              med våra traditioner, våra valkretsar och vår politiska kultur.
            </seg>
          </u>
          <note n="7ae43a7a">
            Överläggningen var härmed avslutad.
          </note>
          <note n="e38f2470">
            12 § Redogörelse för behandlingen av riksdagens skrivelser till
            regeringen
          </note>
          <note n="c28b1c37">
            Föredrogs
          </note>
          <note type="speaker" n="d6e43472">
            Anf. 110 MARGARETA CEDERFELT (m):
          </note>
          <u who="Q4942378" xml:id="i-5427cd2454133285-13" n="b6ebd605">
            <seg n="c28dceab">
              Fru talman! KU21 är ett enigt betänkande med ett särskilt yttrande
              från s, v och mp. Betänkandet handlar om en viktig del i konstitutionsutskottets
              uppdrag, nämligen granskningsarbetet.
            </seg>
            <seg n="0d52bd2c">
              Jag ska lyfta fram ett par frågor som är angelägna i betänkandet.
              Den första handlar om att regeringen skyndsamt bör återkomma till
              riksdagen om hur det ser ut med behandlingen av riksdagens skrivelser.
              Det finns en skrivelse som vilar sedan riksdagsåret 1994/95. Det
              har hållits fyra val sedan denna skrivelse lades fram.
            </seg>
            <seg n="3a248447">
              Det är på sin plats att det sker en hantering av riksdagens skrivelser
              och tillkännagivanden av den anledningen att det är riksdagen
              som har fattat ett beslut. Dessutom ändras politiken under årens
              lopp. Majoriteter kommer och går, aktuella frågeställningar i
              samhället ändras och beslut i kammaren påverkar tidigare tillkännagivanden.
            </seg>
            <seg n="955090da">
              Därför är det otroligt angeläget att de skrivelser som görs i
              riksdagen också bereds och att behandlingen av hur de har hanterats
              återkopplas till riksdagen.
            </seg>
            <seg n="1a33a4ae">
              Fru talman! Den andra frågan handlar om att de författningsändringar
              som görs kan tydliggöras på ett bättre sätt med hjälp av den teknik
              som finns. I dag tillämpas det tryckta ordet när det gäller att
              tillkännage regeringens författningsändringar, men vi i konstitutionsutskottet
              vill gärna se att det också görs på elektronisk väg. Tänk så smidigt
              att på ett enkelt och miljövänligt sätt kunna söka och hitta de
              ändringar som har gjorts.
            </seg>
          </u>
          <note n="7ae43a7a">
            Överläggningen var härmed avslutad.
          </note>
          <note n="482f96be">
            13 § Säkerhetskopiors rättsliga status
          </note>
          <note n="c28b1c37">
            Föredrogs
          </note>
          <note type="speaker" n="fcfd1d08">
            Anf. 111 MARIANNE BERG (v):
          </note>
          <u who="Q517921" xml:id="i-994e823ded7720f7-0" n="0922aad7" next="i-ed4208529b034586-0">
            <seg n="93a51734">
              Fru talman! Jag representerade Vänsterpartiet i den utredning
              som i stort ligger till grund för den proposition som regeringen
              har lagt fram i frågan. När alla remissinstanser hade lämnat sina
              yttranden och regeringen sagt sitt fick man tänka ett varv till.
              En poäng med remissförfarandet är att ta till sig nya resonemang
              och aspekter på tänkta lagändringar och givetvis också kunna förbättra
              lagförslag.
            </seg>
            <seg n="8b234dc0">
              I mitt anförande vill jag framför allt belysa förslaget till
              ändring i offentlighets- och sekretesslagen. Det är ett förslag
              som regeringen har tagit fram och som inte fanns med i utredningen.
              Vänsterpartiet anser att förslaget undergräver allmänhetens tilltro
              till det demokratiska samhället. Det handlar om att de så kallade
              tsunamibanden ska kunna sekretessbeläggas i upp till 70 år, vilket
              Vänsterpartiet anser vara helt oacceptabelt.
            </seg>
            <seg n="6e5087b8">
              Fru talman! En sekretess på upp till 70 år är ingen kort tid,
              och det är inte nog med det. När sekretessen i denna bestämmelse
              har upphört kan andra sekretessbestämmelser som stadgar sekretess
              under en längre tid fortfarande vara tillämpliga på vissa uppgifter
              på banden.
            </seg>
            <seg n="a6f8c671">
              Fru talman! Låt mig ta lite historik så att man förstår sammanhanget.
              Allt började den 26 december 2004 då tsunamin tog tusentals och
              åter tusentals liv. Bland de döda fanns 543 svenskar. Många var
              de som befann sig på semester i Thailand. Här hemma fick den dåvarande
              socialdemokratiska regeringen mycket kritik från alla håll för
              sitt agerande eller icke-agerande de första dagarna efter denna
              tragiska händelse som satte mer eller mindre djupa spår hos var
              och en av oss.
            </seg>
            <seg n="c50a9dd7">
              Under den granskning som KU då gjorde om krisberedskapen och
              hanteringen frågades hela tiden efter sparade data. KU fick till
              svar att alla loggor gallrats bort. Det fick en konsekvens som
              hette duga. Nästan hela Sverige började undra hur något sådant
              kunde ske och var dessa loggor fanns. Frågetecknen var många.
            </seg>
            <seg n="585cd951">
              Den 12 oktober 2006 hittades över 100 band 119 blev det till
              slut, om jag inte minns fel i ett kassaskåp i källaren till Regeringskansliet.
              Det visade sig att dessa så kallade tsunamiband innehöll en totalbackup
              av regeringens loggor över e-post, data, Internetuppkopplingar
              och dokument från tiden 21 december 2004 till den 20 januari 2005.
              På banden finns material som motsvarar ca 10 miljarder A4-sidor.
            </seg>
            <seg n="6a22bb64">
              Arbetet med kommissionen fortsatte. I juni kom ytterligare kritik,
              denna gång inte bara mot regeringen utan även mot statssekreterare
              Lars Danielsson och flera andra tjänstemän.
            </seg>
            <seg n="ecb6c53f">
              I samma veva, mina vänner i KU, kommer ni ihåg att ett papper
              damp ned på KU:s bord. Det var en överenskommelse mellan sex partiledare,
              dock inte Vänsterpartiets partiledare Lars Ohly. Handlingen gick
              ut på att med sex partiers goda minne kunde regeringen Reinfeldt
              föreslå 70 års absolut sekretess för banden.
            </seg>
          </u>
          <note n="d8d1db33">
            Efter initiativ från KU beslutade riksdagen att absolut sekretess
            skulle gälla endast fram till den 31 december 2007. Senare beslutade
            riksdagen att sekretessen för tsunamibanden skulle gälla till
            den 30 juni 2011, men inte med absolut sekretess.
          </note>
          <note n="f448cf32">
            Den utredning som jag började referera till och som jag själv
            satt med i tillsattes. Den 4 februari i år lämnade vi över betänkandet
            Säkerhetskopiors rättsliga status till justitieminister Beatrice
            Ask.
          </note>
          <u who="Q517921" xml:id="i-ed4208529b034586-0" n="0922aad7" prev="i-994e823ded7720f7-0">
            <seg n="dfa7e625">
              Fru talman! Nu är vi vid något som Vänsterpartiet absolut motsätter
              sig, nämligen att det kan vara upp mot 70 års sekretess på tsunamibanden.
              Det får vi om vi röstar ja till det lagförslag om sekretessbestämmelser
              som i dag ligger på bordet.
            </seg>
            <seg n="39cc7f51">
              Ska vi aldrig riktigt få veta vad som skedde i Regeringskansliet
              i samband med denna katastrof? Har vi inte rätt till det? Har
              inte de anhöriga, som mist nära och kära i katastrofen, rätt till
              det? Har inte alla som på något vis har blivit drabbade rätt till
              det? Har vi inte alla rätt till det? Svaret är för mig solklart.
              Jo, det har vi.
            </seg>
            <seg n="297f23c5">
              Offentlighetsprincipen är en hörnsten i ett demokratiskt samhälle.
              En grundläggande tanke med offentlighetsprincipen är att det ska
              råda insyn i samhällets verksamheter. En annan princip, nämligen
              likställighetsprincipen, innebär att medborgarna ska ha tillgång
              till samma information som myndigheterna. Det är två oerhört viktiga
              principer som vi verkligen måste ta på allvar och leva upp till.
            </seg>
            <seg n="e706f2ba">
              Fru talman! Många är de som miste sina nära och kära annandagen
              2004. Det har fört med sig stor sorg och saknad som de fått lära
              sig att leva med livet ut. Ska allt det som hände här hemma i
              samband med katastrofen verkligen jag menar verkligen få ett slut
              kan vi inte besluta om den sekretessbestämmelse som nu är på förslag.
              Det kan resultera i att tsunamibanden sekretessbeläggs i upp till
              70 år.
            </seg>
            <seg n="8e52b294">
              Fru talman! Vi måste få tillgång till allt som kan ge svar på
              det vi undrar över. Vi måste få klarhet i det som vi hittills
              inte har fått klarhet i. Varför? För att vi måste förstå det,
              annars fortsätter spekulationerna. Vad hände? Vad gjordes? Vad
              gjordes inte? Varför får vi inget veta? Det ligger sannolikt en
              hund begraven. Så kommer det att låta även i fortsättningen om
              lagförslaget röstas igenom.
            </seg>
            <seg n="bea8d0d5">
              Till detta anser Vänsterpartiet att ytterligare en utredning
              ska tillsättas för att se över möjligheten att säkerhetskopiera
              på ett sådant sätt att allmän handling och icke allmän handling
              kan hållas åtskilda.
            </seg>
          </u>
          <note n="2598856d">
            Fru talman! Jag yrkar härmed bifall till reservationen i betänkandet.
          </note>
          <note type="speaker" n="c0f23ba2">
            Anf. 112 PER BILL (m):
          </note>
          <u who="Q5575977" xml:id="i-b38d00c030b817aa-1" n="6b5ba6a0">
            <seg n="b5f80cc0">
              Fru talman! Det är roligt att så många vill debattera konstitutionella
              frågor i dag med sådan intensitet och gärna en bra bit över den
              tid man har satt upp sig på i kammaren. Jag ska försöka hålla
              mig inom mina minuter.
            </seg>
            <seg n="de3fbab9">
              Jag börjar med att tacka Marianne Berg för att hon är en sådan
              ärlig politiker och talar om att hon först var med i utredningen,
              att vi var överens och att hon sedan har tänkt om. Det är hedrande.
              Ett stort tack också för redogörelsen! Den del som handlar om
              tsunamibanden kommer Annie Johansson att tala om.
            </seg>
            <seg n="f24383f0">
              Utöver detta finns det något som är viktigt. Det finns ett ordspråk
              som säger att det alltid kommer ut något gott av elände. Det goda
              som kom ut av det här eländet är att vi satte fingret på något
              som vi inte tidigare hade behandlat rent legalt. Vad innebär de
              olika backupkopiorna? Vad innebär det med olika filter? Innebär
              det att någon kan gå in till ett departement och säga att man
              vill ha alla uppgifter som har gått igenom ett visst filter eller
              alla uppgifter som har gått igenom ett visst backupsystem? Nu
              fick vi verkligen titta på vad de olika backuperna är.
            </seg>
            <seg n="63c24935">
              Vi kom fram till att syftet är att om det händer en olycka i
              datormiljö ett åsknedslag eller en elektromagnetisk puls kan man
              återställa datormiljön med hjälp av banden. Vi kom fram till att
              så länge band och andra backupmöjligheter används enbart till
              detta ska de inte anses vara allmän handling. Om de däremot börjar
              användas för andra saker, vilket teoretiskt skulle kunna hända,
              förvandlas det som finns på banden eller backupmagnetdiskarna
              till något annat.
            </seg>
            <seg n="11ca6598">
              Jag tror att det har varit nyttigt och viktigt för vårt digitala
              samhälle att vi har fått tänka igenom detta i lugn och ro och
              i E-offentlighetskommittén fundera över detta i två betänkanden.
              Det är vårt första betänkande som vi nu beslutar om. Det andra
              kommer senare.
            </seg>
            <seg n="3a620eb6">
              Med detta vill jag yrka bifall till förslaget.
            </seg>
          </u>
          <note type="speaker" n="5de0b21c">
            Anf. 113 ANNIE JOHANSSON (c):
          </note>
          <u who="Q439393" xml:id="i-e1be71a1524667e4-1" n="ace0b587" next="i-b0cf6d4a753f1bbc-1">
            <seg n="7b291771">
              Fru talman! Man kan säga mycket om det här betänkandet. Vi är
              väl många som plågsamt påminns om tsunamikatastrofen när detta
              ideligen tas upp i riksdagens kammare.
            </seg>
            <seg n="b22022db">
              Jag vill inledningsvis instämma i Per Bills anförande. Jag satt,
              liksom Per Bill och Marianne Berg, i den utredning som tillsattes
              i mars 2008 med uppdrag att överväga säkerhetskopiors rättsliga
              status, som det så konstitutionellt heter. Vårt delbetänkande
              och remissrundan har legat till grund för den proposition som
              vi i dag debatterar. Personligen vill jag säga att det var en
              av de mest komplexa utredningar som jag har suttit med i med svåra
              juridiska överväganden och diskussioner innan vi slutligen landade
              i ett enigt betänkande i E-offentlighetskommittén. Vägen fram
              till den nuvarande propositionen har varit lång. Det har främst
              handlat om två frågor. Det är dels hur man ska se på säkerhetskopiors
              rättsliga status, dels hur man framöver ska se på tsunamibanden
              och den sekretess som rör dem och som upprättades under den socialdemokratiska
              regeringen.
            </seg>
            <seg n="84946912">
              Låt oss börja med två viktiga utgångspunkter. Öppenhet och en
              stark offentlighetsprincip är grundläggande i det svenska samhället.
              En så vid öppenhet som möjligt är det vi värnar i alla sammanhang,
              såväl på hemmaplan som inom EU. Det är alldeles självklart att
              allmänna handlingar ska lämnas ut om det inte föreligger någon
              sekretessgrund. Det är också viktigt att markera att inte alla
              handlingar är offentliga. Inte alla handlingar är allmänna handlingar.
              Säkerhetskopior är inte samma sak som allmänna handlingar. Den
              ena delen av propositionen handlar om att undanta säkerhetskopior
              från begreppet allmän handling. Det görs genom ett tillägg i 2
              kap. 10 § i tryckfrihetsförordningen där just detta stadgas.
            </seg>
            <seg n="a9a2ac40">
              Vad är då säkerhetskopior? Det är handlingar som en myndighet
              förvarar endast i syfte att kunna återskapa information som har
              gått förlorad i myndigheternas ordinarie system. Det är dessa
              kopior som finns i form av ettor och nollor och som har återskapas
              till ett fullödigt dokument den gång det exempelvis sker ett systemhaveri.
              Säkerhetskopian ersätter då den tidigare originalhandlingen. För
              att tydliggöra är det samma information på säkerhetskopian som
              i det dokument som finns i den verkliga världen. Så länge den
              verkliga världen fungerar är det den verkliga kopian man prövar
              för att se om den är offentlig eller sekretessbelagd.
            </seg>
            <seg n="32dc9f10">
              Om den verkliga kopian av någon anledning förstörs, återskapas
              den genom att säkerhetskopian träder in i dess ställe. Då prövas
              om denna, som då blir verklig, är sekretessbelagd eller offentlig.
            </seg>
            <seg n="ef64c30b">
              Här blir det ett tydligt ställningstagande när det gäller vilken
              rättslig status en säkerhetskopia har, och den slutsatsen välkomnar
              jag. Ett tydligt tillägg i tryckfrihetsförordningen skapar ordning
              och reda i den stundtals förvirrade begreppsdiskussionen.
            </seg>
            <seg n="a4d178da">
              Fru talman! Den andra delen rör den känsliga tsunamibandsdiskussionen
              som vi hanterat många gånger under den nuvarande mandatperioden.
              I oktober 2006 hittade man ett drygt hundratal magnetband som
              innehöll säkerhetskopierat material på Regeringskansliets IT-system
              från tiden för den tragiska flodvågskatastrofen. Dessa band hade
              undanhållits och inte varit föremål för Katastrofkommissionens
              granskning. Katastrofkommissionen sammankallades igen och kom
              bland annat fram till slutsatsen att vår svenska offentlighetsprincip
              inte är anpassad till den tekniska miljö vi nu lever i. De föreslog
              därför att vi skulle se över säkerhetskopior generellt, vilket
              vi också gjort, och nu har vi ett förslag som jag omnämnde tidigare.
            </seg>
            <seg n="403eba5b">
              Samma dag nåddes också en bred politisk överenskommelse om att
              tsunamibanden under en begränsad tid skulle få absolut sekretess,
              den hårdaste graden av sekretess. Efter något år blev det en mildare
              grad av sekretess, så kallat omvänt skaderekvisit, där huvudregeln
              är sekretess men under vissa premisser kan det vara offentligt.
              Även denna tidsbegränsades.
            </seg>
            <seg n="841d8f98">
              Nu står vi inför faktum att vi återigen ska bedöma hur vi ska
              hantera tsunamibanden. Propositionen delar inte E-offentlighetskommitténs
              slutsats utan föreslår en fortsatt särbestämmelse vad gäller tsumanibanden
              i 18 kap. 14 § i offentlighets- och sekretesslagen. Men det omvända
              skaderekvisitet ska fortsatt gälla. Det betyder att det kommer
              göras en bedömning av behovet av sekretess vid varje begäran under
              tidens gång. I enskilda fall kan det leda till att uppgifter från
              tsunamibanden kan offentliggöras långt före utgången av 70-årsperioden.
            </seg>
            <seg n="85506b60">
              Lagrådet har granskat förslagen, och regeringen har beaktat Lagrådets
              synpunkter vid utformningen av förslagen.
            </seg>
          </u>
          <note n="87f482a2">
            Fru talman! Med den redogörelsen och med hänvisning till Per
            Bills anförande yrkar jag bifall till förslaget i konstitutionsutskottets
            betänkande.
          </note>
          <note n="7ae43a7a">
            Överläggningen var härmed avslutad.
          </note>
          <note n="3bf08739">
            14 § Nya villkor för stödet till dagspressen
          </note>
          <note n="c28b1c37">
            Föredrogs
          </note>
          <u who="Q439393" xml:id="i-b0cf6d4a753f1bbc-1" n="ace0b587" prev="i-e1be71a1524667e4-1">
            <seg n="536eff24">
              Anf. 114 HELENE PETERSSON i Stockaryd (s):
            </seg>
            <seg n="0222c744">
              Fru talman! Presstödet är viktigt för spridning av det fria ordet,
              för mångfald inom dagstidningsbranschen, för fri åsiktsbildning
              och för demokratin. Det är viktigt att slå fast.
            </seg>
            <seg n="e2597bd3">
              En stor mängd tidningar runt om i landet får på något sätt ta
              del av det statliga stödet. Men presstödet är ifrågasatt. Kritiker
              menar att kan man inte få en tidning att bära sina egna kostnader
              får man väl lägga ned. Staten ska inte gå in och subventionera
              en del tidningar och inte andra. Stödet medverkar till otillbörlig
              konkurrens tidningar emellan och bör avskaffas.
            </seg>
            <seg n="fe57817d">
              Men varför tycker vi då att det är så viktigt att bevara stödet
              och ta striden mot EU-kommissionen för att få ha det kvar? Varför
              är det så viktigt att ha många tidningar och inte bara ett fåtal?
              Vad är det vi riskerar att förlora om presstödet försvinner?
            </seg>
            <seg n="2af37b1e">
              Svaret på dessa frågor är otvetydigt. Vi riskerar att den mångfald
              på dagstidningsmarknaden som finns tillgänglig för hela landets
              invånare försvinner. En möjlighet för fler röster att höras och
              en möjlighet för fler att kunna sprida sina åsikter och öppna
              för debatt försvinner.
            </seg>
            <seg n="7d38e3b5">
              Till och med EU-kommissionen själv har uppmärksammat behovet
              av mångfald inom medierna för att få ett brett meningsutbyte,
              stärka det fria ordet och den fria åsiktsbildningen. Ändå lyckades
              inte regeringen försvara hela stödet utan fick ge efter på ett
              antal punkter, främst nivån på det särskilda stödet till storstadspressen.
            </seg>
            <seg n="a3489c69">
              Under de senaste fyra åren har presstödet varit en återkommande
              fråga, både under konstitutionsutskottets granskningar och som
              ärende både i utskottet och här i kammaren. Nu är vi vid vägs
              ände för denna gång, men redan höjs röster för nya översyner och
              utredningar. Det ger en otrygg tillvaro för de tidningar som lever
              på marginalerna och som kämpar för att nå upp till det antal prenumeranter
              som krävs och det antal sidor som ska publiceras för att få stöd
              och som kämpar för att ge läsarna möjlighet att ta del av fler
              åsikter och analyser.
            </seg>
            <seg n="3d3ccb89">
              I detta betänkande har vi i utskottets majoritet accepterat att
              stödnivån för storstadstidningarna kommer att minska och att redovisningarna
              av vad stödet används till ska vara mer omfattande, men vi är
              mycket kritiska till den del i propositionen och betänkandet som
              innebär att stödet i princip med automatik ska omprövas av regeringen
              och därmed kommissionen vart sjätte år. Stödet är inte och har
              aldrig varit ett livstidsstöd, som en del hävdar.
            </seg>
            <seg n="4e9916ce">
              Tyvärr ser mediemarknaden inte bättre ut i dag än när stödet
              infördes, utan tvärtom. Behovet är större. De stora förstatidningarna
              tar mer mark, och andratidningarna har svårare och svårare att
              klara sig.
            </seg>
            <seg n="9ed663a1">
              Stödet har förändrats under årens lopp, och det kommer säkert
              att vara i behov av justeringar, uppdateringar och förändringar
              i och med den teknikutveckling och utveckling av mediemarknaden
              som vi ser. Men det ska vara ett behov som påkallar en översyn
              och en utredning. Det ska inte göras bara för att kommissionen
              kräver det. Vi hävdar fortfarande att EU inte ska ha detta inflytande
              över en fråga som redan avgjordes i samband med förhandlingarna
              inför EU-inträdet 1995.
            </seg>
            <seg n="8c7f712a">
              Fru talman! När Presskommittén lämnade sitt betänkande i januari
              2006 fanns det fler frågor än driftsstödet för regeringen att
              ta tag i. Dessa frågor har helt fått stå tillbaka under fyra år
              på grund av regeringens bristfälliga hantering av driftsstödsfrågan
              och därmed en onödig strid med kommissionen. Dessa frågor har
              också ett behov av att lösas.
            </seg>
            <seg n="1d34df2a">
              Distributionsfrågan med bland annat stödet till de elektroniskt
              distribuerade tidningarna och samdistributionssystemet är en av
              delarna. Stödet till minoritetspressen är en annan.
            </seg>
            <seg n="0282040d">
              Under fyra år det inte hänt någonting förutom att det första
              regeringen gjorde var att ta bort det särskilda stödet till lördagsdistribution.
              Det enda regeringen nu kommer med är att man ska ta initiativ
              till ett samarbete med de berörda aktörerna och myndigheterna
              i Norge och Finland för att finna en lösning för minoritetspressen.
              Dessa diskussioner hade väl regeringen kunnat initiera för länge
              sedan och inte väntat i fyra år. Under ett flertal år har Sverige
              fått kritik av Europarådet för att det inte finns någon dagstidning
              på meänkieli eller samiska.
            </seg>
            <seg n="534adabd">
              Utredningen hade förslag, bland annat det som regeringen nu efter
              fyra år tar tag i, som var värda att gå vidare med. Men finns
              inte intresset händer det inget. Då är det skönt att luta sig
              tillbaka och skylla på EU-kommissionen.
            </seg>
            <seg n="3c8f1b42">
              Distributionen är ett problem som måste uppmärksammas. Det räcker
              inte med att Presstödsnämnden får i uppdrag att följa frågan.
              Det måste hända något, annars kommer de prenumeranter som finns
              på landsbygden inte att få några tidningar i framtiden, eller
              också kommer man att få betala avsevärt mycket mer för prenumerationerna
              än vad man gör i storstäderna. Kostnaderna är mycket stora för
              att få fram tidningar i vissa delar av landet, men det finns också
              komplikationer när förstatidningsägaren även driver distributionsföretaget
              och på så sätt har en stor påverkan på kostnader, distributionsvägar,
              tider och transportsätt. Även om samdistributionen är en förutsättning
              för att få distributionsstöd över huvud taget har Presstödsnämndens
              utredningar visat på problem, och man har också pekat möjliga
              lösningar.
            </seg>
            <seg n="42fc1848">
              Ska vi alla ha tillgång till en tryckt tidning måste villkoren
              vara lika i hela landet. Även här måste det finnas långsiktiga
              och kända spelregler. Därför anser vi bland annat att flera delar
              i distributionskedjan ska omfattas i den så kallade likaprisprincipen.
            </seg>
            <seg n="f8b06c66">
              Det finns som sagt fler delar inom distributionen som regeringen
              bör gå vidare med i stället för att inta den passiva hållning
              som regeringen nu intar i denna proposition och som utskottets
              majoritet har tillstyrkt i betänkandet.
            </seg>
            <seg n="ac8b5262">
              Det här var inte första gången vi debatterade presstödet och
              säkert inte den sista, men det kanske är den sista för denna mandatperiod.
              Jag hoppas innerligt att nästa mandatperiod blir betydligt mer
              aktiv när det gäller mediepolitiken än vad denna har varit. Det
              är ett område som är oerhört viktigt för ett demokratiskt land
              som Sverige.
            </seg>
            <seg n="a7ae7c85">
              Med detta, fru talman, yrkar jag bifall till reservationen.
            </seg>
          </u>
          <note n="ae6eaf05">
            I detta anförande instämde Marianne Berg (v) och Mikael Johansson
            (mp).
          </note>
          <note type="speaker" n="4d42799d">
            Anf. 115 ANNA TENJE (m):
          </note>
          <u who="Q4767537" xml:id="i-5f866be9e8cc899e-1" n="69473a52">
            <seg n="d64dcedd">
              Fru talman! Detta är dagens sista KU-betänkande, och det handlar
              om presstödet. Till grund för denna debatt ligger den proposition
              som har kommit från regeringen som heter Nya villkor för stödet
              till dagspressen .
            </seg>
            <seg n="d7f160a9">
              Helene Petersson har redogjort för att turerna kring presstödet
              den här mandatperioden har varit många, och informationen till
              utskottet har varit gedigen. Kulturdepartementet och kulturministern
              själv har varit hos oss i utskottet vid minst åtta tillfällen
              och redovisat sina och kommissionens synpunkter. Jag tycker därför
              att det känns mycket befriande att vi nu står här i dag med en
              proposition framför oss och förslag att ta ställning till.
            </seg>
            <seg n="a023de4f">
              Jag vill därför börja med att yrka bifall till propositionen
              samt avslag på samtliga motioner, fru talman.
            </seg>
            <seg n="934795d0">
              Presstödet har funnits i Sverige sedan början av 1970-talet,
              och stödet fördelas av Presstödsnämnden som är en statlig myndighet.
              Det består i dag av huvudsakligen två delar, nämligen driftsstödet
              och distributionsstödet.
            </seg>
            <seg n="f29e3eda">
              Driftsstödet är ett direkt stöd till andratidningar, det vill
              säga tidningar som har en konkurrent med en större upplaga på
              utgivningsorten. Distributionsstödet lämnas för samverkan inom
              tidningsdistributionen förutsatt att det finns minst två dagstidningar
              som deltar. Därutöver får även dagspressen ett indirekt stöd i
              form av reducerad mervärdesskatt, det vill säga momsen.
            </seg>
            <seg n="143eda7e">
              Fru talman! Fria och självständiga medier är en förutsättning
              för den mångfald i nyhetsförmedlingen och opinionsbildningen som
              är en mycket central del av vår demokrati. Mediepolitikens viktigaste
              uppgift är att garantera yttrande- och tryckfriheten samt etableringsfriheten
              och därmed mångfalden.
            </seg>
            <seg n="8676ce14">
              Konkurrensen inom medierna har hårdnat de senaste åren, och en
              teknisk utveckling har förändrat hela medielandskapet den senaste
              tiden. Morgontidningen spelar dock fortfarande en mycket viktig
              roll när det gäller medborgarnas möjlighet att hålla sig informerade
              om omvärlden och delta i diskussioner kring frågor av betydelse
              för samhällslivet. Utskottet instämmer därför i regeringens åsikt
              att det behövs särskilda stöd till marknadsmässigt svagare tidningar
              för att säkerställa att läsarna får en reell valfrihet. Det har
              också varit skälet till att regeringen försvarat det svenska presstödet
              gentemot kommissionen.
            </seg>
            <seg n="729f29c0">
              Fru talman! Propositionen som vi debatterar i dag är ett resultat
              av flera års diskussioner mellan regeringen och EU-kommissionen,
              vilket Helene Petersson också redogjorde för. Bakgrunden till
              dessa diskussioner har varit den kritik som kommissionen riktade
              gentemot det riksdagsbeslut som kom år 2006 om att höja presstödet.
            </seg>
            <seg n="21c53638">
              Regeringen gör nu bedömningen, och utskottet instämmer i regeringens
              bedömning, att det behövs en del förändringar av det nuvarande
              presstödet för att säkerställa att förordningen inte står i strid
              med EU:s statsstödsregler.
            </seg>
            <seg n="51f5bb46">
              Sammanfattningsvis kan man säga att det handlar om att högfrekventa
              storstadstidningar ska vara berättigade till det allmänna driftsstödet
              och att de utöver det allmänna driftsstödet även har rätt till
              ett extrastöd som motsvarar maximalt 40 procent av de nettokostnader
              som uppkommer. Det sammanlagda driftsstödet till storstadstidningar
              får dock inte överstiga 45 miljoner kronor. Men minskningen som
              nu inträffar sker etappvis under fem år med början i januari 2011,
              och det är viktigt att poängtera.
            </seg>
            <seg n="dae045d4">
              Regeringen föreslår även att gränser ska införas för hur stor
              del av tidningsföretagets kostnader som får täckas av driftsstödet.
              Detta instämmer utskottet i.
            </seg>
            <seg n="5f75cf94">
              Reglerna ska börja gälla den 1 januari 2011. Det är dock viktigt
              att poängtera att de först och främst ska godkännas av den europeiska
              kommissionen, men förhoppningsvis bör det inte vara några problem
              med det.
            </seg>
            <seg n="2770b0ad">
              Regeringen har även föreslagit i propositionen att en period
              om sex år införs efter vilken man prövar presstödsfrågan igen
              och gör en översyn. Detta välkomnar utskottet.
            </seg>
            <seg n="d3c418f6">
              Det är också viktigt att man gör den här översynen i god tid
              så att eventuella ändringar kan träda i kraft innan den 1 januari
              2017 då nästa period påbörjas.
            </seg>
            <seg n="b44339ba">
              Fru talman! Den reservation som finns i betänkandet rör just
              den aktuella tidsbegränsningen och översynen av presstödet som
              jag har varit inne på. Socialdemokraterna, Vänstern och Miljöpartiet
              accepterar inte den tidsbegränsning på sex år som anförs.
            </seg>
            <seg n="a5229992">
              Jag anser likt regeringen och kommissionen att denna tidsgräns
              är mycket bra och ger möjlighet till analys och eftertänksamhet.
              Om sex år får vi alltså en förnyad möjlighet att diskutera presstödets
              nödvändighet och proportionalitet samt genomföra en översyn av
              stödets inverkan på mediemångfalden och konkurrensen. Detta tycker
              jag är viktigt, inte minst med tanke på den tekniska utveckling
              som medieområdet genomgår. Mycket kan hända på sex år, och det
              är då viktigt att man får möjlighet att göra en ny översyn.
            </seg>
            <seg n="834a0f6c">
              En sådan översyn kan även ge möjlighet att titta närmare på andra
              områden som Socialdemokraterna, Vänsterpartiet och Miljöpartiet
              också tar upp i sin reservation. Utan en översyn ges det inte
              möjlighet att rätta till de fel och brister som kanske har uppkommit.
              Det är inte heller någonting konstigt med detta sexårsintervall.
              Det är helt och hållet enligt kommissionens praxis. Normalt godkänner
              de statliga stöd till exempelvis tidningssektorn för en begränsad
              tid, och de har också föreslagit en tidsfrist på sex år för Sverige.
              Det är det som vi nu föreslår.
            </seg>
            <seg n="86933b6a">
              Det är också viktigt att poängtera att om vi inte inför den här
              tidsgränsen finns det en risk, eller chans beroende på hur man
              ser på presstödet, att kommissionen öppnar ett formellt granskningsförfarande.
              Det skulle i sin tur kunna medföra en risk för att betydligt större
              förändringar av presstödet påkallas från kommissionen än vad vi
              har på bordet i dag kanske till och med ett totalt avskaffande.
            </seg>
          </u>
          <note type="speaker" n="73584348">
            Anf. 116 STEFAN TORNBERG (c):
          </note>
          <u who="Q6213669" xml:id="i-f8fcec35b5fc2cc0-0" n="842ccced" next="i-f7c79dfea05af3a8-0">
            <seg n="ee38d3f7">
              Fru talman! Vi närmar oss slutet på en lång KU-dag. Förutom våra
              vanliga övningar, som också var lite mer omfattande i dag, har
              vi ägnat oss åt debatter. Vi har både lappat och lagat i befintliga
              grundlagar, till exempel i tryck- och yttrandefrihetslagstiftningen
              när det gäller digitalbio, men också diskuterat den nya grundlagen
              och det första beslutet.
            </seg>
            <seg n="f691e665">
              Det är dags för en annan viktig aspekt i det KU har att behandla
              som hänger ihop med tryck- och yttrandefriheten men som handlar
              om den grundläggande offentlighetsprincipen i Sverige om öppenhet
              och yttrandefrihet. Det handlar om presstödet och dess betydelse
              för mediemångfald och mediekonsumtion.
            </seg>
            <seg n="dba4e1e9">
              Det är som tidigare talare har sagt ingen ny fråga. Det är en
              fråga som har följt oss under hela mandatperioden. Egentligen
              började det redan före valet med det beslut riksdagen fattade
              våren 2006 som sedan skulle notifieras av den nya regeringen som
              en av de första åtgärderna under denna mandatperiod. Det har också
              varit en återkommande fråga både här i kammaren och i konstitutionsutskottet
              där vår kulturminister har varit en flitig gäst och rapporterat
              om processen gentemot EU-kommissionen.
            </seg>
            <seg n="037fa813">
              Man kan konstatera att vad den här processen har visat är att
              det nu finns ett brett stöd såväl i regeringen som i riksdagen
              för ett presstöd och dess betydelse för demokratin och utvecklingen
              i Sverige.
            </seg>
            <seg n="50226aac">
              Därför tycker jag att oppositionens agerande under den här tiden
              varit något förvånande. Man har ifrågasatt själva processen. Man
              har inte haft tillit till de besked som getts både i kammaren
              och inför konstitutionsutskottet när det gäller överläggningarna
              med EU-kommissionen. Vi ser nu att propositionen, KU:s betänkande
              och de skrivelser som kommer från kommissionen till hundra procent
              bekräftar de uppgifter vi har fått föredragna för oss.
            </seg>
            <seg n="9bc0adf3">
              Helene Petersson talar om en onödig strid med EU-kommissionen.
              Jag tycker att oppositionen fört en onödig strid med regeringen
              i denna fråga. I stället för att ägna kraft åt att utveckla och
              ta vara på de andra frågorna i Presskommitténs förslag har det
              nu blivit en diskussion med gissningar och förväntningar kring
              presstödet. Det tycker jag är mycket synd.
            </seg>
            <seg n="728442f2">
              Besynnerligt är också att processen landar i ett ifrågasättande
              av det minst kontroversiella av EU-kommissionens krav, översynen
              av presstödet. Det är ingen hemlighet att just statsstöden ses
              över av EU-kommissionen kontinuerligt och regelbundet.
            </seg>
            <seg n="b10cc459">
              Det finns anledning att se över presstödet både med tanke på
              de förändrade medievanor vi står inför och den snabba teknikutvecklingen
              på medieområdet, och inte minst med tanke på det som lyfts fram
              i reservationen, nämligen vikten av att titta på hur vi går vidare
              för att garantera de nationella minoriteternas möjligheter att
              utveckla egna tidningar, där vi i Sverige ju har ett särskilt
              ansvar, och hur vi kan garantera mångfalden av medier över hela
              landet.
            </seg>
            <seg n="b5facf10">
              Det framgår tydligt av reservationen att här finns behov av ytterligare
              analys. Därför är det rimligt att vi senast till 2017 gör en översyn
              av presstödet för att se hur vi kan anpassa det till den moderna
              utvecklingen och se till att de återstående förslagen från Presskommittén
              kan förverkligas.
            </seg>
            <seg n="5d994220">
              Det är viktigt att utgångspunkten i den översynen är mediemångfald
              och konkurrens på medieområdet, inte krav på innehållet. Det har
              utifrån Presstödsnämndens senaste sammanträde rests frågor om
              att det skulle finnas anledning att även lyfta upp sådant som
              rör innehållet. Det är oerhört viktigt att vi, så länge vi har
              ett presstödssystem, inte värderar innehållet i det systemet.
              Det har vi en särskild ordning för att hantera. I presstödet ska
              vi alltså inte hantera frågor om innehållet.
            </seg>
          </u>
          <note n="833c62a3">
            Med det, fru talman, vill jag yrka bifall till utskottets förslag
            i betänkandet och avslag på samtliga motioner.
          </note>
          <note n="f1d0f9d2">
            Anf. 117 HELENE PETERSSON i Stockaryd (s) replik:
          </note>
          <u who="Q6213669" xml:id="i-f7c79dfea05af3a8-0" n="842ccced" prev="i-f8fcec35b5fc2cc0-0">
            <seg n="f6cdc91c">
              Fru talman! Tack, Stefan Tornberg, för det du sade i slutet av
              anförandet! Vi är helt överens om att presstödet inte ska gälla
              innehållet. Där var vi väldigt överens också i Presstödsnämnden.
              Det gläder mig att du även nämner det i kammaren.
            </seg>
            <seg n="16e516d5">
              Jag har alltid hållit Centerpartiet för att vara det parti som
              tillsammans med oss starkt värnat om presstödet. Därför är jag
              lite förvånad när ni går med på den skrivning som finns i betänkandet
              beträffande utskottets ställningstagande; det var därför jag begärde
              replik. Det står att en viss osäkerhet om de framtida villkoren
              kan ha den positiva effekten att ett visst effektivitetstryck
              skapas hos stödmottagaren. Är det Stefan Tornbergs åsikt att vi
              ska ha den osäkerheten för tidningsbranschen? Vi har ju tvärtom
              hela tiden diskuterat att vi behöver långsiktiga och trygga spelregler,
              att man ska veta vad som händer på lång sikt. Nu skriver utskottet
              i sitt ställningstagande att det är bra med en osäkerhet.
            </seg>
            <seg n="3703286e">
              Det andra jag vill ta upp gäller minoritetspressen. Den behöver
              inte hålla på att utredas. Presskommittén 2004 hade en mängd förslag
              som legat helt stilla. Varför inte gå vidare med de förslagen?
              När en utredning lämnar förslag måste man gå vidare med dem. De
              ska beredas i Regeringskansliet, skickas ut på remiss och jobbas
              vidare med. Det finns en hel del förslag. Under resans gång har
              ett antal frågor dykt upp i Presstödsnämnden.
            </seg>
          </u>
          <note type="speaker" n="c6080abb">
            Anf. 118 STEFAN TORNBERG (c) replik:
          </note>
          <u who="Q6213669" xml:id="i-f8fcec35b5fc2cc0-1" n="842ccced" next="i-f7c79dfea05af3a8-1">
            <seg n="3f56ce21">
              Fru talman! Det är ett hot mot både presstödet och de enskilda
              medieföretagen, själva systemet, om vi betraktar presstödet som
              ett livstidsstöd, någonting som inte är föränderligt. Det vore
              att dra undan grunden för presstödet. Det finns inga oföränderliga
              stöd. Presstödet måste anpassas till medieutvecklingen, förändringarna,
              konkurrensen inom medieområdet, teknikutvecklingen och så vidare.
              Även det enskilda företaget måste vara berett att ständigt se
              över sin verksamhet både för att presstödet kan förändras och
              för att omgivningarna förändras. Därför tror jag att det är bra
              att veta att det finns anledning för mig som enskild medieföretagare
              att se över verksamheten, effektivisera och inte lita på att pressstödet
              är utformat på ett visst sätt för all framtid.
            </seg>
            <seg n="80c02a30">
              När det gäller frågan om minoriteterna tar regeringen ett första
              steg i kontakterna med våra grannländer. Det är en av många gemensamma
              utmaningar. Övriga delar passar mycket väl in i den fortsatta
              beredningen som sedan ska resultera i en översyn av presstödet.
              Det borde välkomnas av oppositionen att detta kommer att göras
              senast till 2017.
            </seg>
          </u>
          <note n="d8e15dd0">
            Anf. 119 HELENE PETERSSON i Stockaryd (s) replik:
          </note>
          <u who="Q6213669" xml:id="i-f7c79dfea05af3a8-1" n="842ccced" prev="i-f8fcec35b5fc2cc0-1">
            <seg n="c72c7d63">
              Fru talman! Vår kritik handlar inte om att vi inte välkomnar
              att det kommer, men varför har det dröjt fyra år? Det är där vår
              kritik ligger. Det har under dessa fyra år inte hänt någonting
              på de två andra stora områdena, distribution och minoritetspress.
            </seg>
            <seg n="25316bb9">
              Jag vill dock gå tillbaka till osäkerheten för företagen. Tror
              Stefan Tornberg verkligen att man i ett medieföretag bara sätter
              sig ned med armarna i kors och säger att nu har vi fått presstöd,
              nu låter vi det rulla på? Under åren vi jobbat med dessa frågor
              har vi, både Stefan Tornberg och jag, lärt oss att mediemarknaden
              är aktiv. Där vill man givetvis utveckla sina tidningar, få en
              bredare läsarskara, kunna ta helt andra debatter, fördjupa journalistiken
              och analyserna, göra det hela bättre.
            </seg>
            <seg n="556c04af">
              Stödet är en bra hjälp på vägen men förvisso inte allt. För många
              tidningar är presstödet den sista biten, så att säga. Jag tycker
              att det vore illa om ni skickade signaler som innebar att de med
              ett tryggt presstödssystem kunde sätta sig ned med armarna i kors
              och låta det rulla på. Det är inte den synen jag har på mediebranschen
              och på tidningsägarna i detta land.
            </seg>
          </u>
          <note type="speaker" n="e6213d75">
            Anf. 120 STEFAN TORNBERG (c) replik:
          </note>
          <u who="Q6213669" xml:id="i-799b3269dfe8c460-0" n="842ccced">
            <seg n="f468fd55">
              Fru talman! Det där är någonting som Helene Petersson läser in
              i utskottsbetänkandet. Där finns ingenting om att medieföretagen
              skulle sätta sig ned med armarna i kors. Självklart är det en
              bransch med stora utmaningar, med aktiva och engagerade företagare
              och ägare som utvecklar branschen och står inför ständiga utmaningar.
              Det kräver en förändring av stödet och ger dem utvecklingsmöjligheter.
            </seg>
            <seg n="b2dcea9d">
              Samtidigt vet både Helene Petersson och jag att det finns en
              anpassning till stödet. Vi vet hur man till exempel försöker dela
              upp tidningar i olika editioner för att effektivisera och få möjlighet
              att nyttja presstödet på ett sätt som det inte var tänkt, på ett
              sätt som inte bidrar till att öka mediemångfalden. Därför är det
              rimligt att vi politiker ger besked om att vi ständigt är beredda
              att se över stödet för att inte uppmuntra till att stödet i sig
              blir poängen. Syftet med stödet är mediemångfald.
            </seg>
          </u>
          <note type="speaker" n="5018cf05">
            Anf. 121 HELENA BARGHOLTZ (fp):
          </note>
          <u who="Q4937530" xml:id="i-70f6ef6ed9b03cc5-0" n="054c8a3f" next="i-07e2b85226e10ca2-0">
            <seg n="eda2e289">
              Fru talman! Behövs det statliga presstödet? Hur ska det i så
              fall utformas? Dessa frågor har diskuterats och utretts vid flera
              tidigare tillfällen. Regeringarna har under åren kommit med olika
              förslag.
            </seg>
            <seg n="6275fcde">
              Vad som nu inträffat är att Europeiska kommissionen har slagit
              fast i brev till regeringen att det svenska presstödssystemet
              måste förändras, eftersom det nuvarande systemet snedvrider konkurrensen.
              Kommissionens beslut baseras på EU:s förbud mot statliga subventioner
              till företag. Detta markerar en ny milstolpe i den snart 40 år
              långa debatten om presstödet.
            </seg>
            <seg n="7f0a8d6e">
              Kommissionen konstaterar att presstödet ger en extra snedvridning
              av konkurrensen i storstadsområdena. Det innebär att storstadsstödet
              pekas ut som den problematiska delen av presstödet och att stödets
              konkurrenspåverkan i de här områdena inte kan negligeras. Kommissionen
              konstaterar också att presstödets marknadsdefinition inte är relevant.
              Vidare slår kommissionen fast att det svenska storstadsstödet
              varken är nödvändigt eller lämpligt. Detta ska ses mot bakgrund
              av att konkurrenssnedvridningen anses vara särskilt problematisk
              i storstadsområdena.
            </seg>
            <seg n="3823ec7a">
              Ett presstöd som bidrar till ökad mediemångfald kan enligt kommissionen
              vara legitimt om det utformas på rätt sätt. Men kommissionen anser
              att det svenska presstödet i sin nuvarande form strider mot fördraget.
              Däremot accepterar kommissionen stödet till landsortstidningar
              och stödet till låg- och medelfrekventa tidningar, det vill säga
              tidningar som kommer ut med ett till två nummer per vecka respektive
              tre till fem nummer per vecka.
            </seg>
            <seg n="179331fc">
              Kommissionen anser också att hänsyn bör tas till storstadstidningar
              med stor upplaga som behöver få tid att anpassa sig till de ändrade
              stödbeloppen och kan tillåta en gradvis utfasning av stödbeloppet.
              Men kommissionen vill samtidigt ha en tidsfrist för stödsystemet
              på upp till sex år.
            </seg>
            <seg n="c070d305">
              Regeringen har naturligtvis tagit den hårda kritiken från kommissionen
              på största allvar och gör bedömningen att vissa av bestämmelserna
              i presstödsförordningen som reglerar stödet måste ändras för att
              säkerställa att förordningen inte står i strid med EU:s statsstödsregler.
              I den proposition som vi nu behandlar lämnar regeringen förslag
              till olika ändringar och redovisar sin bedömning av olika frågor.
            </seg>
            <seg n="719e4e3e">
              Fru talman! Särskilt intressant är hur regeringen hanterar storstadsstödet,
              det vill säga det bidrag på drygt 62 miljoner kronor för 2010
              som utgår till vardera Svenska Dagbladet och Skånska Dagbladet.
              Regeringen gör bedömningen att dessa tidningar även fortsättningsvis
              måste få ett driftsstöd. Annars skulle det innebära en överhängande
              risk för att de tvingas lägga ned. Kvarvarande tidningsföretag
              på tidningsmarknaden skulle då, befarar regeringen, få en monopolställning.
            </seg>
            <seg n="6812a8d4">
              Regeringen menar också att det finns skäl att göra driftsstödet
              till högfrekventa storstadstidningar mer proportionerligt. Men
              de bör också kunna få ett extra stöd för de extra kostnader som
              tidningarna har på grund av sin konkurrenssituation på sina marknader.
            </seg>
            <seg n="96fef253">
              Regeringen föreslår också att gränser ska införas för hur stor
              del av tidningsföretagens kostnader som får täckas av driftsstödet.
              Det här är ett väldigt klokt förslag, menar jag. Klokt är också
              att regeringen bedömer att presstödsförordningens giltighet bör
              begränsas till att gälla till och med utgången av 2010 och att
              en ny översyn av presstödet bör göras med nödvändiga ändringar,
              så att detta kan träda i kraft 2017. Jag vill rekommendera regeringen
              att sätta i gång med det här arbetet omedelbart, för det här är
              en mycket komplex fråga, som vi har märkt, och det finns många
              starka intressenter.
            </seg>
            <seg n="02000deb">
              Regeringen har alltså tagit till sig EU-kommissionens kritik.
              Hade man inte gjort det hade det funnits risk för att frågan om
              det svenska presstödet skulle hamna i EU-domstolen. Den risken
              hade inte varit värd att ta.
            </seg>
            <seg n="c9edd476">
              Nu återstår det att se om regeringens föreslagna ändringar kommer
              att godkännas av Europeiska kommissionen, som genomför en prövning
              av presstödet. Innan dess kan vårt beslut inte träda i kraft.
              Men vad jag har hört ryktesvägen är att Europeiska kommissionen
              lär komma att godkänna det nya förslaget.
            </seg>
            <seg n="5d9ebad4">
              Fru talman! Det ska i alla fall bli mycket intressant att följa
              de fortsatta turerna kring presstödet. Med detta vill jag yrka
              bifall till utskottets förslag.
            </seg>
          </u>
          <note n="8e0acbd5">
            Anf. 122 HELENE PETERSSON i Stockaryd (s) replik:
          </note>
          <u who="Q4937530" xml:id="i-07e2b85226e10ca2-0" n="054c8a3f" prev="i-70f6ef6ed9b03cc5-0">
            <seg n="0da01e52">
              Fru talman! Jag vill ställa en fråga till Helena Bargholtz. I
              anförandet pratar Helena mycket om vad EU säger, vad kommissionen
              säger och vad regeringen säger. Det hade inte varit värt att ta
              risken för en strid i EU-domstolen. Vad tycker Helena Bargholtz
              och Folkpartiet om pressstödet i dag?
            </seg>
          </u>
          <note type="speaker" n="6bbd7377">
            Anf. 123 HELENA BARGHOLTZ (fp) replik:
          </note>
          <u who="Q4937530" xml:id="i-70f6ef6ed9b03cc5-1" n="054c8a3f" next="i-07e2b85226e10ca2-1">
            <seg n="5c18ff1a">
              Fru talman! Det är ingen hemlighet att jag har varit tveksam
              till presstödet och uttryckt det i talarstolen. Jag gör ändå,
              när man nu har gått in i de här diskussionerna, bedömningen att
              det är värt att behålla presstödet som det nu ser ut.
            </seg>
          </u>
          <note n="3ff8dd2e">
            Anf. 124 HELENE PETERSSON i Stockaryd (s) replik:
          </note>
          <u who="Q4937530" xml:id="i-07e2b85226e10ca2-1" n="054c8a3f" prev="i-70f6ef6ed9b03cc5-1">
            <seg n="f259dfe4">
              Fru talman! I framtiden kommer Folkpartiet och Helena Bargholtz
              om hon finns kvar i riksdagen alltså att stå upp och plädera för
              pressstödet?
            </seg>
          </u>
          <note type="speaker" n="bf75573a">
            Anf. 125 HELENA BARGHOLTZ (fp) replik:
          </note>
          <u who="Q4937530" xml:id="i-94a6106f2f82c120-0" n="054c8a3f">
            <seg n="6774b470">
              Fru talman! Ja.
            </seg>
          </u>
          <note type="speaker" n="afb6ab8d">
            Anf. 126 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-87fcc916c2304d32-0" n="355609e5" next="i-7128ac73d227762b-0">
            <seg n="35d69d8c">
              Fru talman! Den proposition som regeringen lagt fram innehåller
              vissa justeringar av det svenska presstödet för att det ska vara
              förenligt med EU:s regler för statligt stöd till företag, vilket
              mina vänner från Alliansen redan redogjort för.
            </seg>
            <seg n="b2c02657">
              För mig känns det väldigt bra att vi nu har lagt fram ett slutligt
              förslag, som vi bedömer också kommer att accepteras av kommissionen.
              Därmed kan vi bevara det svenska presstödet och äntligen lägga
              denna fråga bakom oss. Det är, vill jag betona, en stor framgång
              i förhållande till läget 2006, då hela presstödet ifrågasattes.
            </seg>
            <seg n="d14b6597">
              Regeringens proposition innehåller framför allt förändringar
              när det gäller stödet till storstadstidningarna. Det maximala
              stödet sänks från ca 60 miljoner till 45 miljoner kronor per år,
              vilket berör Svenska Dagbladet och Skånska Dagbladet. Stödet är
              villkorat av de extrakostnader tidningarna har för att kunna verka
              på en storstadsmarknad. Dessa ändringar gör vi för att det svenska
              presstödet ska vara förenligt med EU:s regler om statligt stöd.
              De nuvarande stödnivåerna för mindre och medelstora tidningar
              berörs däremot inte.
            </seg>
            <seg n="b1fb5108">
              I presstödsförordningen införs också ett antal generella regler
              om att tidningarna varje år ska redovisa hur stödet används. Redovisningarna
              ska granskas av Presstödsnämnden, och en rapport ska skickas till
              EU. Presstödet godkänns för en period om sex år och kan förnyas
              efter en översyn.
            </seg>
            <seg n="df60f09e">
              Alternativet till att genomföra dessa totalt sett ändå ganska
              små förändringar av det svenska presstödet hade varit att välja
              ett handlingsalternativ som i grunden hade kunnat ompröva hela
              stödet. Då hade kommissionen inlett en fördjupad granskning av
              presstödets förenlighet med EU:s statsstödsregler. En sådan granskning
              kan leda till en process i EU-domstolen, vilket innebär en lång
              period av osäkerhet för tidningsföretagen. Dessutom kan EU-domstolen
              besluta om mer genomgripande ändringar i stödet än vad kommissionen
              i dagsläget anser nödvändigt. Detta kan även drabba landsortsstödet,
              som inte är ifrågasatt i dag.
            </seg>
            <seg n="3acb925c">
              Vår inställning har därför hela tiden varit att genom diskussioner
              med kommissionen bedöma vilka förändringar i presstödet som behöver
              ske.
            </seg>
            <seg n="88de7533">
              Jag är också glad över den enighet vi nått i riksdagens konstitutionsutskott
              om hanteringen av denna mycket komplexa fråga. Det har varit många
              möten, och de överläggningar vi haft om regeringens ståndpunkt
              vad gäller kommissionens förslag till ändringar i presstödet har
              bidragit till att vi framgångsrikt kunnat nå fram till en lösning.
            </seg>
            <seg n="0cb78d75">
              Fru talman! Jag vill avslutningsvis tacka för ett gott samarbete.
            </seg>
          </u>
          <note n="c6c36d20">
            Anf. 127 HELENE PETERSSON i Stockaryd (s) replik:
          </note>
          <u who="Q297821" xml:id="i-7128ac73d227762b-0" n="355609e5" prev="i-87fcc916c2304d32-0">
            <seg n="0b2a17b5">
              Fru talman! Som jag sade i mitt anförande är detta ett ärende
              som vi har hållit på med i fyra år. Den kritik som vi har mot
              hanteringen är väl känd för kulturministern, så jag ska inte nu
              uppehålla mig vid den.
            </seg>
            <seg n="1168e769">
              Jag vill plocka upp två frågor. Det gäller framför allt minoritetspressen.
              När jag fick propositionen blev jag lite förvånad: Oj, där dök
              det upp lite fler frågor än vad vi hade haft på samrådet och i
              konstitutionsutskottet! Jag såg fram emot läsningen, men hittade
              bara att regeringen passar i de frågorna.
            </seg>
            <seg n="62eca2f8">
              När det gäller minoritetsfrågorna tar ni nu ett initiativ tillsammans
              med Norge och Finland att börja diskutera. Varför, kulturministern,
              har inte detta initiativ kunnat tas innan? Även om det hade hanterats
              en driftstödsfråga i en diskussion med EU-kommissionen så hade
              regeringen kunnat lyfta upp frågan om minoritetspressen.
            </seg>
            <seg n="66d2288a">
              Under dessa fyra år har vi fått kritik från Europarådet för att
              det inte finns någon dagstidning på samiska och meänkieli. Det
              är min huvudfråga. Varför har inte detta initiativ tagits innan,
              kulturministern, utan släpats med i fyra år?
            </seg>
            <seg n="a66a6bb3">
              Den andra frågan gäller översynen som ska vara klar 2017. Här
              ligger enligt propositionen och utskottets majoritet fler frågor
              i denna översyn. Min fråga är: Är detta också frågor som nu ska
              släpa i sex år innan de kommer till en lösning eller tills det
              kommer förslag?
            </seg>
          </u>
          <note type="speaker" n="6041638d">
            Anf. 128 Kulturminister LENA ADELSOHN LILJEROTH (m) replik:
          </note>
          <u who="Q297821" xml:id="i-87fcc916c2304d32-1" n="355609e5" next="i-7128ac73d227762b-1">
            <seg n="5e99d875">
              Fru talman! Vi har redan tagit ett antal steg när det handlar
              om just minoriteternas rätt till exempelvis en tidning genom att
              sänka kravet från 2 000 till 1 500 exemplar, vilket underlättar
              och också har varit ett önskemål.
            </seg>
            <seg n="a80c8413">
              Sedan är minoriteternas ställning och språket en fråga för flera
              departement. På integrations- och jämställdhetsområdet finns en
              proposition om minoritetsspråken. Vi har också antagit en språklag
              som i sin tur ger ett ökat stöd till minoritetsspråken, bland
              annat samiskan och meänkieli.
            </seg>
            <seg n="406e4e44">
              Som flera i debatten tidigare framhållit när det gäller kontakterna
              med Norge och Finland är detta ett första steg. Det är också en
              fråga som jag har tagit upp med mina nordiska kolleger på ministermötena.
            </seg>
            <seg n="5b76c0ad">
              Det är givet att det finns många frågor som man behöver se över
              när det handlar om dagspressens framtid. Här går utvecklingen
              oerhört fort inte minst tekniskt. Det är säkert ett antal frågor
              utöver dem vi behandlar i dag som kommer att bli föremål för diskussioner
              framöver.
            </seg>
            <seg n="26cdbcb0">
              Jag har haft många möten med dagspressföreträdare på olika redaktioner
              nu under det senaste året när jag rest runt i Sverige. Jag vet
              att det finns en intensiv debatt och att man också diskuterar
              hur man ska kunna värna såväl papperstidningens framtid som nyhetssidorna.
            </seg>
            <seg n="5afefe6a">
              Jag tror att vi egentligen inte har en aning om hur det kommer
              att se ut om sex år. Men vi är alla måna om att vi ska bevara
              mångfalden. Vi är överens om att nyhetsrapporteringen är viktig
              och också att papperstidningen är viktig.
            </seg>
          </u>
          <note n="cba61b2e">
            Anf. 129 HELENE PETERSSON i Stockaryd (s) replik:
          </note>
          <u who="Q297821" xml:id="i-7128ac73d227762b-1" n="355609e5" prev="i-87fcc916c2304d32-1">
            <seg n="bf2cfe78">
              Fru talman! Det är just det som gör mig så bekymrad, kulturministern.
              Här fanns en utredning som presenterades 2006. Trappan med 1 500
              är jättebra. Men det har de facto inte hjälpt minoritetstidningarna
              att kunna ha en dagstidning, eftersom det finns för litet underlag.
              Därför är diskussionerna med Norge och Finland väldigt viktiga.
            </seg>
            <seg n="2cfe3069">
              Jag fick inget svar av kulturministern om varför det har dröjt
              fyra år innan ni tagit initiativet, ett par månader innan mandatperioden
              går ut. Ni har haft fyra år på er att ta det. Diskussionerna hade
              kunnat vara i full gång. Det hade kunnat finnas förslag i denna
              proposition om de frågorna. Ni har i stället glidit på dem i fyra
              år.
            </seg>
            <seg n="47a6e652">
              I de andra frågorna finns det också förslag i denna utredning.
              Det har undan för undan kommit frågor från Presstödsnämnden om
              förslag. Vi har själva i Presstödsnämnden gjort utredningar bland
              annat om samdistributionen och tittat vidare på det. Det finns
              konkreta förslag, och man har sett problemen.
            </seg>
            <seg n="4baa5ebd">
              Det finns ett underlag. Men nu upplever jag att detta kommer
              att skjutas framåt i sex år. Vid den kommande behandlingen i konstitutionsutskottet
              i höst, nästa år, året därpå, året därpå och året därpå när frågor
              om presstöd kommer upp kommer man att hänvisa till en utredning
              som presenteras och kommer att vara klar till år 2017.
            </seg>
            <seg n="24341fc8">
              Jag tycker inte att det är acceptabelt i dessa frågor. De fordrar
              en snabbare lösning än så.
            </seg>
          </u>
          <note type="speaker" n="143793aa">
            Anf. 130 Kulturminister LENA ADELSOHN LILJEROTH (m) replik:
          </note>
          <u who="Q297821" xml:id="i-5427cd2454133285-14" n="355609e5">
            <seg n="60495318">
              Fru talman! Jag har respekt för att Helene Petersson måste leta
              för att hitta sådant som hon är missnöjd med. Det sitter lite
              långt inne att erkänna att detta är bra och att Helene Petersson
              i själva verket är mycket nöjd med det förslag som nu finns. Då
              gäller det att leta upp det där man möjligen kan hitta någon blotta.
            </seg>
            <seg n="cca94511">
              Samtidigt säger Helene Petersson att det är jättebra med sänkningen
              från 2 000 till 1 500 exemplar. Vi har tagit ett första steg genom
              de diskussioner som handlar om minoritetsspråken. Men det är inte
              det enda sättet för dem som talar exempelvis meänkieli eller samiska
              att få del av information.
            </seg>
            <seg n="255c4775">
              Radio och tv har också ett starkt uppdrag på det här området.
              Vi har översättning av litteratur, och det finns skolundervisning.
              På alla dessa områden har det blivit betydligt bättre än tidigare.
            </seg>
          </u>
          <note type="speaker" n="fd6833e3">
            Anf. 131 HANS WALLMARK (m):
          </note>
          <u who="Q5650816" xml:id="i-5d54152d4068d6d0-1" n="e70809e8" next="i-e928b4b2b2a5b5df-1">
            <seg n="b5801d56">
              Fru talman! Som dagens sista talare, i varje fall som det ser
              ut nu på talarlistan, känner man sig lite grann som en tredjeopponent
              vid en doktorsdisputation med de förväntningar som just ligger
              på tredjeopponenten.
            </seg>
            <seg n="f59f8de0">
              Fru talman! Vi har att diskutera propositionen Nya villkor för
              stödet till dagspressen . Jag skulle inte vara trogen mina grundläggande
              uppfattningar om jag inte kände viss sorg över att det blir denna
              proposition som ska debatteras och beslutas om i stället för en
              som burit namnet Avskaffat presstöd .
            </seg>
            <seg n="78005ae1">
              Dock kan vissa små steg sägas ha tagits genom den begränsningsregel
              som nu införs för så kallade storstadstidningar som innebär att
              ingen kan få mer än 45 miljoner kronor om året. Dessutom ska ordningen
              prövas av Europeiska kommissionen före ikraftträdandet. Dagens
              ordning gäller fram till den 31 december 2016, och innan dess
              ska en översyn och analys göras.
            </seg>
            <seg n="7d597419">
              Fru talman! För egen del ser jag helst ett avskaffande av presstödet.
              Det uppfyller inte det syfte för vilket det en gång infördes.
              Marknaden har förändrats, och i grunden är jag emot statsstöd
              till näringslivet. Europeiska kommissionen har också att vaka
              över att länder inte förser egna företag med statsstöd.
            </seg>
            <seg n="3889e8ef">
              Exempel på snedvridande konkurrens kan iakttas. I Skåne noteras
              hur ett tryckeri som ägs av en presstödstidning trycker danska
              gratistidningar. Det ses av konkurrenterna som illojalt. Den norska
              Schibstedtskoncernen med ägarintressen i Aftonbladet och Svenska
              Dagbladet redovisar miljardvinster samtidigt som vi svenska skattebetalare
              årligen ska förse ägarna med miljonstöd till en tidning. Men det
              framlagda lagförslaget begränsar den norska miljardkoncernens
              ägares möjligheter att få del av de svenska skattebetalares pengar
              till 45 miljoner kronor om året.
            </seg>
            <seg n="4cd968e4">
              Den fråga man rimligtvis kan ställa är om inte pengarna hade
              kunnat användas bättre. Stödet till dagspressen kostar årligen
              ungefär 500 miljoner kronor. Hur många fler områden inom kultur
              och medier hade inte kunnat stödjas med hjälp av hela eller delar
              av den summan? Det hade kunnat handla om både den fria radions
              koncessionsavgifter och reklamskattens avskaffande.
            </seg>
            <seg n="7a814854">
              Presstödet infördes för ungefär 40 år sedan för att förhindra
              den så kallade tidningsdöden. Då på 1950- och 1960-talet fanns
              ofta två eller rent av tre tidningar på större orter. I dag har
              i praktiken alla tredjetidningar försvunnit och så även många
              andratidningar. Så lustigt är det att på sina håll har förstatidningen
              köpt sin konkurrent och fortsatt att ge ut den samtidigt som man
              tar ut presstöd för att ge ut andratidningen.
            </seg>
            <seg n="a54db741">
              Kanske har presstödet rent av medverkat till utslagningen av
              tidningar. Man har vant sig vid intäkter i stället för att genomföra
              ordentliga och genomgripande förändringar av tidningens material,
              ledning, organisation eller utformning. Stödet kan ha medverkat
              till att sakta kväva, samtidigt som konkurrenter på andra sidan
              gatan på förstatidningens redaktion har fått se hur samma typ
              av nyhetsbevakning, samma typ av grävande journalistik eller kulturanalyser
              belönats med återkommande överföringar av statliga pengar till
              andratidningen mitt över gatan.
            </seg>
            <seg n="006b2f8e">
              I dag har också konkurrensen ökat för papperstidningarna. Det
              finns så många fler nyhetskanaler i dag jämfört med för 2030 år
              sedan. Den fråga som ständigt måste ställas är om 500 miljoner
              till dagspressen med dagens presstöd inte kan användas bättre
              och mer effektivt till nytta för medier, kultur och opinionsbildning.
            </seg>
            <seg n="a591170f">
              Fru talman! Propositionen är en kompromiss mellan olika intressen.
              Regeringens bärande ambition har varit att inom ramen för EU:s
              regler säkra presstödet. Det är en uppfattning man kan respektera,
              även om jag själv personligen har en annan uppfattning. Så är
              det att vara en del av ett regeringsunderlag. Det är ett givande
              och ett tagande. För egen del uppfattar jag presstödet och de
              nya villkor som föreslås i propositionen som ett givande. Ifall
              EU accepterar och anser det vara förenligt med statsstödsreglerna
              accepterar jag de politiska spelreglerna och har för avsikt att
              fortsätta att bedriva opinionsbildning inför det kommande beslut
              som måste fattas då dagens system gäller till den 31 december
              2016.
            </seg>
            <seg n="43dab95a">
              Jag är glad över exempelvis energiöverenskommelsen! Men jag tycker
              att det är principiellt felaktigt med propositionen om presstöd.
              Sänkningen av storstadsstödet kan dock ses som en liten, mycket
              liten, nedtrappning.
            </seg>
            <seg n="129db0f9">
              Fru talman! Diskussionen om presstöd i vårt land har flammat
              upp genom beslutet om stöd till Nationaldemokraternas tidning.
              Samtidigt kan jag bara notera att Presstödsnämnden följer gällande
              regelverk. Det finns där ute fler tidningar som jag politiskt
              vänder mig lika starkt emot som Nationaldemokraternas tidning.
            </seg>
            <seg n="5529189f">
              Märkligt finner jag det att alla som i dag är så upprörda har
              varit tysta så länge, för presstödet pumpas redan in i ett antal
              tvivelaktiga tidningar som på goda grunder kan ifrågasättas för
              sitt politiska innehåll. Enligt Presstödsnämndens egna uppgifter
              fick år 2009 oberoende socialistiska Flamman 2 910 000 kronor,
              trotskisternas Internationalen 1 679 000, marxist-leninistiska
              Proletären 2 239 000 samt trotskistiska Offensiv 2 239 000. Det
              har möjliggjort publiceringen av artiklar som Kubanska revolutionen
              50 år , vidare Endast socialism kan säkra revolutionen i Venezuela
              och avslutningsvis Hos Marx och Lenin i London .
            </seg>
            <seg n="f5e0e414">
              Fru talman! Gärna en granskning med anledning av att Nationaldemokraternas
              tidning nu blivit bidragsberättigad, men det bygger på en tydlig
              kvalitetströskel som omöjliggör all form av extremism. I sak kommer
              det att bli mycket svårt. Alternativet tror jag i så fall är avskaffat
              presstöd.
            </seg>
            <seg n="23481180">
              Fru talman! Visst hade jag hoppats att ett regeringsskifte skulle
              ha inneburit något annat och mer än det vi nu har att behandla,
              Nya villkor för stödet till dagspressen . Men sådant är det politiska
              livet.
            </seg>
          </u>
          <note n="dd710612">
            Anf. 132 HELENE PETERSSON i Stockaryd (s):
          </note>
          <u who="Q5650816" xml:id="i-e928b4b2b2a5b5df-1" n="e70809e8" prev="i-5d54152d4068d6d0-1">
            <seg n="1fc69baa">
              Fru talman! Eftersom mina repliker till kulturministern var slut
              och hon tyvärr var tvungen att gå får jag framföra detta till
              protokollet.
            </seg>
            <seg n="87c1602d">
              Kulturministern sade att det var den borgerliga regeringen som
              införde trappan på 1 500 exemplar. Det vill jag bestämt motsäga.
              Det var den socialdemokratiska regeringen som våren 2006 som lade
              fram den propositionen, och den behandlades i riksdagen. Sedan
              har detta trätt i kraft under den borgerliga regeringen.
            </seg>
          </u>
          <note n="7ae43a7a">
            Överläggningen var härmed avslutad.
          </note>
          <note n="ee89c84d">
            15 § Uppehållstillstånd för skyddspersoner
          </note>
          <note n="c28b1c37">
            Föredrogs
          </note>
          <note n="c1d1386e">
            Tredje vice talmannen konstaterade att ingen talare var anmäld.
          </note>
          <note n="c97ed37f">
            16 § Bordläggning
          </note>
          <note n="b5516463">
            Anmäldes och bordlades
          </note>
          <note n="c49d8fcb">
            17 § Anmälan om frågor för skriftliga svar
          </note>
          <note n="07370061">
            Anmäldes att följande frågor för skriftliga svar framställts
          </note>
          <note n="c586054e">
            den 27 maj
          </note>
          <note n="df797bf4">
            Karin Svensson Smith
          </note>
          <note n="9accefd7">
            Thomas Nihlén
          </note>
          <note n="8e07be8d">
            Lena Olsson
          </note>
          <note n="db6f11c4">
            Elina Linna
          </note>
          <note n="db6f11c4">
            Elina Linna
          </note>
          <note n="7be9879a">
            Frågorna redovisas i bilaga som fogats till riksdagens snabbprotokoll
            tisdagen den 1 juni.
          </note>
          <note n="e450da56">
            18 § Kammaren åtskildes kl. 18.03.
          </note>
          <note n="19d30975">
            Förhandlingarna leddes
          </note>
          <note n="87fe199c">
            / Eva-Lena Ekman
          </note>
        </div>
      </body>
    </text>
  </TEI>
</teiCorpus>
