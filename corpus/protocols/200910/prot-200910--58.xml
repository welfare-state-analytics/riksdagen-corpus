<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--58</head>
          <docDate when="2010-01-19">2010-01-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:58
          </note>
          <note>
            Tisdagen den 19 januari
          </note>
          <note>
            Kl. 13:00 - 14:38
          </note>
          <note>
            1 § Ledighet
          </note>
          <note>
            Tredje vice talmannen meddelade att Jörgen Johansson (c) ansökt
            om ledighet under tiden den 19 januari28 februari.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Christer Eriksson (c) skulle
            tjänstgöra som ersättare för Jörgen Johansson.
          </note>
          <note>
            2 § Anmälan om kompletteringsval till finansutskottet och skatteutskottet
          </note>
          <note>
            Tredje vice talmannen meddelade att Centerpartiets riksdagsgrupp
            anmält Christer Eriksson som suppleant i finansutskottet och skatteutskottet
            under Jörgen Johanssons ledighet.
          </note>
          <note>
            Tredje vice talmannen förklarade vald under tiden den 19 januari28
            februari till
          </note>
          <note>
            suppleant i finansutskottet
          </note>
          <note>
            suppleant i skatteutskottet
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2009/10:176
          </note>
          <note>
            Interpellation 2009/10:176 Regeringens förhållningssätt till
            riksdagen
          </note>
          <note>
            Interpellationen kommer att besvaras tisdag 2 februari 2010.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Håkan Lundquist
          </note>
          <note>
            Interpellation 2009/10:179
          </note>
          <note>
            Interpellation 2009/10:179 Vårdnadsbidragets effekter
          </note>
          <note>
            Interpellationen kommer att besvaras fredagen den 12 februari
            2010.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            4 § Svar på interpellation 2009/10:163 om ackrediterat dopningslaboratorium
          </note>
          <note type="speaker">
            Anf. 1 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Lars Lilja har frågat mig vad jag har gjort för att
              Sverige även i fortsättningen ska kunna ha ett av Wada ackrediterat
              dopningslaboratorium.
            </seg>
          </u>
          <u>
            <seg>
              Jag kan till min glädje säga att jag och mina medarbetare faktiskt
              har gjort en hel del.
            </seg>
          </u>
          <u>
            <seg>
              Låt mig börja med att understryka att jag håller med Lars Lilja
              om att dopningslaboratoriet är viktigt för Sverige. Det är inte
              minst viktigt för att kunna bedriva medicinsk forskning om dopning,
              och där ligger Karolinska Universitetssjukhuset i Huddinge i framkanten
              internationellt. Den forskning som bedrivs i anslutning till dopningslaboratoriet
              är nära sammanflätat med Riksidrottsförbundets antidopningsarbete
              och samarbetet är värdefullt för bägge parter. Men laboratoriet
              kan även vara viktigt för att arrangera större idrottsevenemang
              i Sverige vilket ofta förutsätter en omfattande analyskapacitet.
              Det finns alltså flera anledningar till att försöka behålla ett
              Wadaackrediterat dopningslaboratorium i Sverige.
            </seg>
          </u>
          <u>
            <seg>
              Jag vill understryka för Lars Lilja att det inte är hugget i
              sten att Sverige ska ha ett eget dopningslaboratorium på det sätt
              vi har i dag. I Köpenhamn lades laboratoriet ned för ett antal
              år sedan och Danmark köper nu i stället sina analyser från laboratoriet
              i Oslo. Dessutom finns det ackrediterade laboratorier i Finland,
              Polen, Ryssland och två i Tyskland. Det gäller naturligtvis att
              hitta en balans och en rimlig nivå på antalet ackrediterade laboratorier
              i vår region. Ett väl fungerande samarbete och utbyte mellan laboratorierna
              och även antidopningsorganisationerna i vårt närområde kan vara
              rätt väg att gå.
            </seg>
          </u>
          <u>
            <seg>
              Som Lars Lilja vet har vi en arbetsgrupp för dopningsfrågor i
              Regeringskansliet med deltagare från Kultur- och Socialdepartementen.
              Dopingkommissionen och RF:s antidopningsgrupp ingår också. Arbetsgruppen
              har diskuterat dopningslaboratoriets situation och möjliga lösningar
              på denna med företrädare för laboratoriet. Gruppen har även diskuterat
              gällande och kommande ackrediteringskrav och till Wada förklarat
              vikten av att deras regelverk inte i onödan slår ut viktiga dopningslaboratorier.
              Självklart ska de dopningslaboratorier vi har vara högkvalitativa,
              men det gäller som sagt att hitta en balans i detta.
            </seg>
          </u>
          <u>
            <seg>
              Vi ska inte gå händelserna i förväg. Regeringen gav i slutet
              av förra året Malin Eggertz Forsmark i uppdrag att som särskild
              utredare se över den nationella organisationen för antidopningsverksamheten.
              Malin Eggertz Forsmark har i sina direktiv fått i uppdrag att
              granska och analysera förutsättningarna för och behoven av ett
              av Wadaackrediterat laboratorium i Sverige. Jag ber därför att
              få återkomma till frågan om dopningslaboratoriets framtid efter
              den 29 oktober då utredningens betänkande ska presenteras.
            </seg>
          </u>
          <u>
            <seg>
              Låt mig slutligen påpeka för Lars Lilja att regeringen för budgetåret
              2010 har ökat stödet till arbetet mot dopning inom idrotten med
              3 miljoner till 26 miljoner kronor. Det är naturligtvis min förhoppning
              att det ökade stödet ska leda till fler dopningstester och därmed
              ökade intäkter för dopningslaboratoriet.
            </seg>
          </u>
          <note type="speaker">
            Anf. 2 LARS LILJA (s):
          </note>
          <u>
            <seg>
              Fru talman! Både idrottsministern och jag hade naturligtvis varit
              glada om vi hade sluppit den här debatten, det vill säga att vi
              hade en idrott helt fri från dopning. Nu är det tyvärr inte fallet.
              Man kan använda sig av två strategier. Den ena är, som en del
              föreslår, att släppa dopningen fri. Det finns debattörer i Sverige
              som tycker att det vore en bra lösning. Den andra är att göra
              allt vi kan för att bekämpa dopning inom idrotten och även utanför
              idrotten.
            </seg>
          </u>
          <u>
            <seg>
              Jag tycker att det är bra att vi är helt överens om att den svenska
              strategin är att till varje pris bekämpa dopningen. Den kampen
              har inte blivit lättare och den har inte blivit billigare. Jag
              vill påstå att den har blivit betydligt svårare.
            </seg>
          </u>
          <u>
            <seg>
              När det gäller dopningslaboratoriet handlar det om hur många
              prov de får göra. Deras intäkter består av de tester de får göra.
              De får betalt och kan därmed bedriva sin verksamhet och förhoppningsvis
              utveckla den.
            </seg>
          </u>
          <u>
            <seg>
              Jag hade förmånen att sitta med i en arbetsgrupp som jobbade
              för att ta fram en strategi för hur vi ska motverka dopning i
              idrotten i Sverige. Vi hade som långsiktig målsättning att ta
              4 500 prov per år. Vi var nära några år, men nu har vi landat
              runt 3 500 prov, alltså ungefär 1 000 prov färre än vi hade som
              målsättning. Det påverkar naturligtvis labbets möjligheter att
              klara sin ekonomi.
            </seg>
          </u>
          <u>
            <seg>
              Inför 2010 har man bestämt att labbet ska ta ungefär 250 fler
              prov, det vill säga 3 750 prov. Man ska få 200 kronor mer per
              analys vilket naturligtvis förbättrar de ekonomiska förutsättningarna
              något.
            </seg>
          </u>
          <u>
            <seg>
              Jag delar idrottsministerns uppfattning att det är viktigt att
              vi har ett dopningslabb i Sverige bland annat av de två skäl som
              anges i svaret. Jag skulle ändå vilja att idrottsministern utvecklar
              vad hon tror skulle bli konsekvensen om vi i Sverige inte längre
              hade något ackrediterat dopningslaboratorium. Vad tror idrottsministern
              att det skulle betyda för vår trovärdighet i antidopningsarbetet
              internationellt? Tror ministern att det skulle innebära några
              andra stora nackdelar för Sverige som idrottsnation att inte ha
              ett ackrediterat dopningslaboratorium?
            </seg>
          </u>
          <note type="speaker">
            Anf. 3 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Jag vet sedan tidigare att Lars Lilja har ett starkt
              engagemang i de här frågorna. Det gläder oss.
            </seg>
          </u>
          <u>
            <seg>
              Vi kan dessutom vara glada åt att det är få dopningsfall bland
              våra elitidrottare. Det kan inte alltid sägas om många länder.
              En bidragande orsak är naturligtvis den stora kunskap som finns
              inom idrottsvärlden.
            </seg>
          </u>
          <u>
            <seg>
              Man utbildar ledare och man ställer tydliga krav. Därmed skapar
              man en miljö för vad som är okej och vad som inte är okej. Fusk
              är inte okej inom idrotten.
            </seg>
          </u>
          <u>
            <seg>
              Innan jag återkommer till Lars Liljas fråga vill jag nämna den
              gemensamma hearing om de här frågorna som vi hade den 8 december
              med deltagare från Socialdepartementet, Justitiedepartementet
              och Kulturdepartementet. Där deltog också Lars Lilja.
            </seg>
          </u>
          <u>
            <seg>
              Den kom i mångt och mycket att handla om problemen med dopning
              i samhället generellt. Jag vet att Lars Lilja ska ha en interpellationsdebatt
              senare i veckan med Maria Larsson om situationen på våra gym och
              ute i samhället. Det är kanske i någon mening en större fråga
              för samhället som helhet än just dopningsproblemen inom idrotten.
            </seg>
          </u>
          <u>
            <seg>
              Vad som också kom fram under detta seminarium det kanske ni kommer
              in på i debatten senare i veckan var att det här kan finnas en
              förklaring till våld mot kvinnor som man inte riktigt har känt
              till tidigare.
            </seg>
          </u>
          <u>
            <seg>
              Jag vet att det har varit olika diskussioner om hur många tester
              som ett labb skulle kunna ta och att det fanns en arbetsgrupp
              inom Riksidrottsförbundet som talade om 4 500 tester. Det var
              dock aldrig någonting som fastslogs av vare sig regering eller
              riksdag.
            </seg>
          </u>
          <u>
            <seg>
              Nu ställer Wada, världsantidopningskommissionen, krav på minst
              3 000 tester. Laboratoriet på Karolinska Universitetssjukhuset
              i Huddinge klarar denna gräns med råge. Jag tror att det gjordes
              3 500 tester för ett par år sedan och 3 600 i fjol och i förfjol.
              Det är de senaste uppgifterna som jag har fått. Nu har man dessutom
              ökat kraven och kräver 3 750 tester, som Lars Lilja nämnde, mycket
              tack vare att vi i budgeten anslår ytterligare 3 miljoner kronor
              till dopningslaboratoriet.
            </seg>
          </u>
          <u>
            <seg>
              Beträffande den fråga som Lars Lilja ställde ska utredaren se
              över detta, eftersom det är rimligt att man alltid utvärderar
              en verksamhet som finns, och se vad som skulle hända om man möjligen
              gjorde som i Danmark och köpte tester från annat håll. Vi har
              i denna del av världen relativt sett fler laboratorier än vad
              man har på andra håll. Vad det får för konsekvenser är naturligtvis
              ingenting som jag kan säga någonting om. Däremot vet jag att när
              man har ett laboratorium och forskning knutet till detta ger det
              hög kompetens och kunskap. Jag kan därför mycket väl tänka mig
              att utredaren kommer att se över detta och ta till sig detta också.
              Det arbete som i dag sker på dopningslaboratoriet och också på
              den anslutande dopningsjouren, där man tar emot många telefonsamtal
              från allmänheten, är respekterat i stora delar av världen, inte
              bara inom idrottsvärlden utan också inom den medicinska världen.
            </seg>
          </u>
          <note type="speaker">
            Anf. 4 LARS LILJA (s):
          </note>
          <u>
            <seg>
              Fru talman! Det är mycket riktigt så att Dopingkommissionen har
              fått sitt anslag höjt, och det är naturligtvis oerhört bra. Av
              detta går ungefär 1,2 miljoner indirekt till dopningslabbet genom
              ett ökat antal tester och ett högre pris för proven. Det betyder
              i alla fall att labbet förmodligen kommer att gå med ett underskott
              på ungefär 1 miljon i år samtidigt som man inte kommer att ha
              råd att investera i den utrustning som krävs för att man fortsättningsvis
              ska kunna vara ett av Wada ackrediterat laboratorium. Man har
              alltså löst en akut kris men långt ifrån ett långsiktigt problem.
            </seg>
          </u>
          <u>
            <seg>
              Jag tycker att det är bra att dessa 3 miljoner har kommit, men
              man ska ha i minnet att det tidigare anslaget hade legat still
              ett antal år. Det innebär i princip en nedskärning motsvarande
              åtminstone inflationen.
            </seg>
          </u>
          <u>
            <seg>
              Det som dessutom har hänt är att Dopingkommissionen och antidopningsgruppen
              har fått betydligt fler administrativa uppgifter att hantera i
              och med Wadas krav på vistelserapportering när det gäller elitidrottarna.
              Det är nästan obegripligt mycket administration kring detta. Men
              det är tyvärr en del av nödvändigheten i detta arbete.
            </seg>
          </u>
          <u>
            <seg>
              När vi talar om dopningslabbets ekonomi handlar det som sagt
              var om hur många prov de får in och vilket pris som de kan ta
              för sina prov. Då kan man konstatera, som idrottsministern har
              sagt vid något tidigare tillfälle, att Kulturdepartementet tillför
              en 1,5 miljoner till labbet för att man ska klara sig. Det är
              naturligtvis oerhört bra. Men vi ska i detta läge också komma
              ihåg att det i princip inte är några dopningslaboratorier i vårt
              närområde som klarar sig utan ett direkt stöd från regeringen.
              Laboratoriet i Oslo, som har ungefär samma kapacitet som Sveriges
              dopningslabb, har ett tillskott på 4 miljoner direkt från deras
              kulturdepartement. Vid samtal med laboratoriet i Oslo säger man
              själv att man inte har resurser för att klara att analysera även
              3 5004 000 prov från Sverige.
            </seg>
          </u>
          <u>
            <seg>
              Detta hoppas jag kommer fram i den utredning som ska göras. Man
              kommer naturligtvis att ha kontakt med dopningslabbet och få klart
              för sig vilka konsekvenser som det kan få.
            </seg>
          </u>
          <u>
            <seg>
              Om vi inte har kvar labbet är jag orolig för att Sveriges rykte
              och det stora förtroende som man har för Sverige som ett land
              som leder antidopningsarbetet verkligen skulle bli ordentligt
              skamfilat. Det är Sverige, Australien, Nya Zeeland, Norge och
              några andra länder som har legat i framkant. Jag tror inte att
              det skulle innebära särskilt stora ekonomiska vinster om man skulle
              släppa labbet. Men den största förlusten som det skulle innebära
              att inte ha ett eget labb tror jag skulle vara bristen på forskningsresurser
              och att Sverige fortsatt inte skulle kunna vara ledande när det
              gäller forskning inom antidopningsområdet. Sverige jobbar med
              en del projekt, bland annat tillsammans med Uppsala universitet,
              och är världsledande, och detta skulle kunna få oerhört stora
              konsekvenser för det internationella antidopningsarbetet.
            </seg>
          </u>
          <u>
            <seg>
              Man får inte glömma den stora nytta som vi i Dopingkommissionen
              har av den experthjälp som vi ständigt och omedelbart kan få från
              dopningslabbet. Jag tror därför att det vore mycket olyckligt
              om vi inte hade kvar det.
            </seg>
          </u>
          <note type="speaker">
            Anf. 5 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Som Lars Lilja inledningsvis sade har vi en gemensam
              grundsyn. Vi tycker att detta är ett viktigt arbete. Vi har stor
              respekt för det arbete som bedrivs vid dopningslaboratoriet och
              jouren vid Karolinska Universitetssjukhuset i Huddinge.
            </seg>
          </u>
          <u>
            <seg>
              Jag tycker ändå att det är bra att vi nu får en översyn av denna
              verksamhet. Att det ställs krav internationellt och att vi ibland
              kan ha synpunkter på detta orsakar ibland administrativa kostnader
              och tid, som Lars Lilja var inne på. Det framgick också rätt tydligt
              under den stora konferens som Wada hade med anledning av sitt
              tioårsjubileum i december där vi båda deltog i diskussionen och
              genom att lyssna på de andra.
            </seg>
          </u>
          <u>
            <seg>
              Detta är kanske mer ett samtal än en debatt även om det är en
              interpellationsdebatt. Men liksom Lars Lilja tror jag att den
              forskning som är knuten till laboratoriet har stor betydelse.
              Visst är det så. Man får en kunskap direkt på plats. Man har också
              lättare att ta kontakt både internationellt och nationellt. Dessutom
              är det en stor resurs kunskapsmässigt, inte minst för alla aktiva
              inom idrottsvärlden. Kan man nu också vidga detta arbete till
              att omfatta dopning över huvud taget i samhället är det viktigt.
              Det är inte omöjligt att många av de kunskaper som man i dag har
              på dopningslaboratoriet även kan komma till godo när man ska se
              över dopningen generellt i samhället.
            </seg>
          </u>
          <note type="speaker">
            Anf. 6 LARS LILJA (s):
          </note>
          <u>
            <seg>
              Fru talman! Jag är naturligtvis glad över att vi i grunden är
              överens om att detta är viktigt. Jag ser verkligen fram emot resultatet
              av denna utredning som ska vara klar i slutet av oktober.
            </seg>
          </u>
          <u>
            <seg>
              Däremot är jag lite orolig eftersom det är ett ganska stort jobb
              som utredningen har att göra. Just när det gäller att hantera
              dopning inom idrotten tror jag inte att det blir så komplicerat.
              Men om man också ska ta tag i dopningen i samhället och dopningen
              på gymmen och hantera kanske 50 000 missbrukare i Sverige kommer
              denna utredning att få ett ganska rejält arbete att hantera.
            </seg>
          </u>
          <u>
            <seg>
              Jag är fortfarande lite orolig när det gäller diskussionen om
              att lägga ut dessa prov på andra labb. Jag försökte säga att laboratoriet
              i Oslo förmodligen inte kommer att klara av det. Finland har redan
              nu problem att klara sin ackreditering. Detsamma gäller Polen.
            </seg>
          </u>
          <u>
            <seg>
              Det som sägs här är i någon mening officiellt, men jag skulle
              nog vara lite nervös över att skicka ett antal dopningsprov till
              Ryssland. Det finns väl en del frågetecken kring hur de har hanterat
              en del prov till exempel när det gäller bloddopning, så det skrämmer
              mig lite grann.
            </seg>
          </u>
          <u>
            <seg>
              Det stämmer att det finns två labb i Tyskland som, som sagt,
              är hyfsat pålitliga. Men jag vill också påtala att det är på samma
              sätt med de labben. Också de har statligt stöd för att klara sig.
            </seg>
          </u>
          <u>
            <seg>
              Med den här debatten vill jag understryka att jag tror att det
              är oerhört viktigt för svensk idrottsrörelse, för den svenska
              trovärdigheten i dopningsarbetet och, framför allt, för den svenska
              forskningen kring dopning att vi har kvar ett ackrediterat laboratorium.
              Jag både hoppas och tror att det blir den slutsats som utredaren
              drar när man fått titta på lite fakta i detta ärende.
            </seg>
          </u>
          <note type="speaker">
            Anf. 7 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Det finns inga som helst förslag om att lägga ned
              laboratoriet. Däremot är det rimligt att man, när man efter Riksidrottsförbundets
              initiativ gör en översyn och ser om det finns möjligheter att
              ha en, som det heter, nationell antidopningsverksamhet och att
              bilda en fristående nationell antidopningsorganisation där både
              staten och idrotten är delaktiga, också ser över hur det i dag
              fungerar och, naturligtvis, gör internationella jämförelser. Vi
              är eniga om att vårt laboratorium håller hög kvalitet och är mycket
              betydelsefullt detta sagt bara för att klargöra att det inte finns
              några tankar av nämnda slag.
            </seg>
          </u>
          <u>
            <seg>
              Även om tiden kan tyckas kort tror jag att utredaren kommer att
              ha möjlighet att både se över möjligheten att bilda en sådan här
              nationell organisation och se vad man kan göra för att komma åt
              den dopning och det missbruk som sker kanske också på våra privata
              gym runt om i Sverige. Också här finns en hel del att lära av
              erfarenheter utomlands, inte minst från Danmark.
            </seg>
          </u>
          <u>
            <seg>
              Liksom Lars Lilja ser även jag fram emot att ta del av den utredning
              som så småningom kommer. Det finns också möjligheter att avlämna
              delrapporter under utredningens gång. Det bästa vi nu kan göra
              från våra båda håll är alltså att hålla den här diskussionen levande
              i en större krets.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2009/10:130 om konvention om klusterammunition
          </note>
          <note type="speaker">
            Anf. 8 Utrikesminister CARL BILDT (m):
          </note>
          <u>
            <seg>
              Fru talman! Olle Thorell har frågat mig hur jag avser att agera
              för att Sverige skyndsamt ska kunna ratificera konventionen om
              förbud mot klustervapen.
            </seg>
          </u>
          <u>
            <seg>
              Som jag tidigare konstaterat i kammaren kan klusterammunition
              skapa, och har skapat, allvarliga humanitära problem. Därför har
              det varit Sveriges övergripande målsättning, i enlighet med den
              så kallade Oslodeklarationen, att få till stånd en ambitiös och
              effektiv internationell reglering av klusterammunition som förbjuder
              användning, tillverkning, överföring och lagring av sådan ammunition
              som skapar oacceptabla skador för civila. Ett led i detta arbete
              har varit vårt stöd och vår medverkan i den förhandlingsprocess
              som ledde fram till antagandet av konventionen om klusterammunition,
              CCM, i Dublin i maj 2008.
            </seg>
          </u>
          <u>
            <seg>
              Sverige har samtidigt fortsatt att stödja förhandlingarna om
              en reglering av klusterammunition inom ramen för FN:s konvention,
              1980, om konventionella vapen, CCW, en ramkonvention med bifogade
              protokoll som syftar till att förbjuda eller begränsa användningen
              av vapenkategorier som kan anses vara ytterst skadebringande eller
              som har urskillningslösa verkningar.
            </seg>
          </u>
          <u>
            <seg>
              Många länder med betydande arsenaler av klusterammunition stod
              utanför den process som ledde till konventionen om klusterammunition.
              Dit hör USA, Ryssland, Kina, Sydkorea, Indien, Pakistan, Israel
              med flera. Ett antal av EU:s medlemsstater har valt att inte underteckna
              konventionen och föredrar en förhandlingslösning inom CCW:s ram.
              Sverige har aktivt deltagit i CCW-förhandlingarna och avser att
              så göra även under de fortsatta överläggningarna 2010.
            </seg>
          </u>
          <note>
            Konventionen om klusterammunition öppnades för undertecknande
            i Oslo den 3 december 2008, och Sverige undertecknade då konventionen.
            Regeringen har därmed signalerat sin avsikt att ratificera konventionen.
          </note>
          <note>
            Som en konsekvens av undertecknandet har Försvarsmakten att planera
            för en utfasning av bombkapsel 90 då denna ammunition omfattas
            av konventionens förbud. Vidare pågår inom Regeringskansliet beredningen
            av de författningsändringar som krävs för ett svenskt tillträde
            till konventionen. Regeringen avser att återkomma till riksdagen
            med förslag vad gäller konventionens ratificering, liksom i fråga
            om konkret utfasning av bombkapsel 90.
          </note>
          <note type="speaker">
            Anf. 9 OLLE THORELL (s):
          </note>
          <u>
            <seg>
              Fru talman! Jag tackar utrikesministern för svaret i och för
              sig ett svar som lämnar en del övrigt att önska, tycker jag.
            </seg>
          </u>
          <u>
            <seg>
              Utrikesministern beskriver hur Osloprocessen gick till, hänvisar
              till CCW-processen inom FN och säger sedan att man avser att återkomma
              med besked. Regeringen har nu haft över ett år på sig sedan underskriften
              i Oslo, så jag menar att det redan nu är hög tid. En enig riksdag
              har nämligen bett om en skyndsam hantering av frågan.
            </seg>
          </u>
          <u>
            <seg>
              När det gäller ratificeringen av konventionen krävs det för att
              denna ska träda i kraft att 30 länder ratificerar den. I dagsläget
              är det 26 länder som har gjort det. Vi socialdemokrater tycker
              att Sverige borde vara ett av dessa första 30 länder. Det vore
              passande inte minst eftersom Sverige har rykte om sig att vara
              en föregångare inom nedrustning. Men det ryktet riskerar nu att
              solkas av regeringens saktfärdiga hantering av frågan.
            </seg>
          </u>
          <u>
            <seg>
              Regeringen har hela vägen fram till att man till slut undertecknade
              konventionen dragit benen efter sig. Man verkade för undantag
              för svenska BK90. Utrikesministern spelade ned konventionens betydelse
              och hänvisade, precis som han gör i det svar jag i dag fått, till
              att många länder står utanför konventionen. Visst, det stämmer
              att även om 104 länder har skrivit under är många stora användare
              av klustervapen inte med och att det pågår ett arbete inom ramen
              för CCW konventionella vapen. Och visst är det viktigt att Sverige
              är med och driver på också i den processen, men det ena behöver
              inte utesluta det andra. Man kan väl syssla med två viktiga saker
              samtidigt.
            </seg>
          </u>
          <u>
            <seg>
              I en interpellationsdebatt som vi för drygt ett år sedan hade
              i ämnet hävdade utrikesministern att processen med att skrota
              BK90 kunde ta ända upp till ett decennium. Det svar som ministern
              levererar i dag verkar vara i linje med det tidigare svaret. Jag
              förstår inte varför det ska vara så svårt att visa på handling
              i frågan.
            </seg>
          </u>
          <u>
            <seg>
              Vi kan jämföra med Spanien som redan avslutat sitt destrueringsarbete.
              På några månader har över 230 000 substridsdelar förstörts. Varför
              kan inte Sverige göra detsamma? Vad är det som gör att det som
              i Spanien är möjligt och enkelt är så oerhört komplicerat och
              tidskrävande i Sverige? Jag hoppas att det inte är så enkelt som
              att det är viljan som saknas.
            </seg>
          </u>
          <u>
            <seg>
              Ett annat åtagande enligt konventionen är att redovisa det egna
              innehavet av klusterammunition. När avser regeringen att redovisa
              det? Det skulle dessutom underlätta i debatten om vi visste vilket
              antal vi pratar om. Är det tiotals, hundratals eller tusentals
              BK90 och substridsdelar som behöver skrotas?
            </seg>
          </u>
          <u>
            <seg>
              Våra frågor gäller alltså att regeringen redovisar hur många
              substridsdelar Sverige har, presenterar en tidsplan för skrotningen
              och redovisar hur arbetet fortskrider. När kommer det att ske?
              Vidare: När avser regeringen att återkomma med besked om ratificeringen
              av konventionen?
            </seg>
          </u>
          <note type="speaker">
            Anf. 10 EVA SELIN LINDGREN (c):
          </note>
          <u>
            <seg>
              Fru talman! Den 15 december förra året ställde jag en skriftlig
              fråga till utrikesministern angående vilka åtgärder ministern
              tänkte vidta för att Sverige snart ska kunna ratificera konventionen
              mot klustervapen. Ministerns svar blev att han tänkte återkomma
              till riksdagen.
            </seg>
          </u>
          <u>
            <seg>
              Vid det tillfället var jag inte medveten om Olle Thorells interpellation.
              Nu välkomnar jag ministerns mer utförliga svar som jag kan betrakta
              som ett svar även på den fråga som jag ställt.
            </seg>
          </u>
          <u>
            <seg>
              Jag konstaterar också att frågan om att snabbt ratificera konventionen
              mot klustervapen inte är någon partiskiljande fråga utan en fråga
              som även tidigare har diskuterats av riksdagsledamöter från olika
              partier. Det är också en fråga som engagerar stora delar av fredsrörelsen
              och organisationer som arbetar för att stärka de mänskliga rättigheterna
              i världen.
            </seg>
          </u>
          <u>
            <seg>
              Som framgår av ministerns svar till Olle Thorell krävs dock såväl
              författningsändringar som en konkret utfasning av bombkapsel 90.
              Som Olle Thorell också har konstaterat finns det ingen angiven
              tidsram för hur lång tid detta kan ta, men jag tycker att det
              är viktigt att det händer under innevarande mandatperiod. Därför
              skulle jag också vilja fråga vilken tidshorisont ministern har.
              Är det fråga om dagar, veckor eller månader?
            </seg>
          </u>
          <note type="speaker">
            Anf. 11 Utrikesminister CARL BILDT (m):
          </note>
          <u>
            <seg>
              Fru talman! Låt mig först säga till Olle Thorell att jag tror
              att vi är eniga om att det som verkligen är viktigt är att vi
              får framsteg i FN-processen. Det är nämligen FN-processen som
              omfattar dem som faktiskt har stora mängder klustervapen och som
              har använt stora klustervapen. Det vi nu diskuterar är en process
              som omfattar vissa som har klustervapen, men huvudsakligen dem
              som inte har använt klustervapen. Den kan ha sin betydelse i alla
              fall jag ska inte underskatta det, och det är därför vi har anslutit
              oss men det är de framsteg vi kan nå i FN-processen som är de
              verkligt avgörande.
            </seg>
          </u>
          <u>
            <seg>
              Den konvention vi har undertecknat och därmed är bundna av innehåller
              en lång rad olika artiklar. Man måste rätt nogsamt gå igenom vilka
              ändringar i olika författningar och regleringar detta leder till,
              och om det ska vara någon ordning i landet och det ska det ju
              måste man sedan remissbehandla det innan man kan återkomma till
              riksdagen. Om jag ombeds ge en konkret tidsplan för detta är svaret
              att jag inte kan det.
            </seg>
          </u>
          <u>
            <seg>
              Till detta kommer frågan om en eventuell ersättning av bombkapsel
              90. Jag har inte möjlighet att lämna denna information i kammaren.
              Jag tror att jag vid något tillfälle gav en uppskattning av ungefär
              hur många vapen det handlade om, men jag utgår ifrån att till
              exempel försvarsutskottets ledamöter har möjlighet att få den
              informationen. De ligger i tryggt förvar, och vi har absolut ingen
              plan på att använda dem.
            </seg>
          </u>
          <u>
            <seg>
              Det handlar dock om ett vapensystem som är rätt avgörande för
              den kapacitet Gripensystemet har för vissa, för ögonblicket synnerligen
              osannolika, scenarier när det gäller angrepp mot vårt land. Det
              innebär att man måste ta fram och det håller på att tas fram inom
              Försvarsmakten hur man ska ersätta den kapaciteten, om man nu
              anser det nödvändigt. Det måste vi rimligtvis också kunna redovisa
              framför allt för försvarsutskottets ledamöter, som möjligtvis
              anser att det om vi investerar miljarder i ett flygplanssystem
              är bra om vi också vet vad vi kan använda detta flygplanssystem
              till i den för ögonblicket synnerligen osannolika eventualiteten
              att vårt land skulle utsättas för angrepp.
            </seg>
          </u>
          <u>
            <seg>
              Vad gäller hur lång tid detta kan ta är det svårt att veta. Som
              angetts har ungefär en fjärdedel av länderna nu ratificerat. Det
              kan ta lång tid för vissa länder. När det gäller Spanien kan jag
              inte det exemplet, men det kan handla om gammal artilleriammunition.
              I så fall är det relativt enkelt att göra. Jag såg en uppgift
              angående Tyskland. De har 440 000 bärare av olika slag med totalt
              50 miljoner substridsdelar, och de har begärt och fått uppskov.
              Där kan det alltså röra sig om ett decennium eller liknande för
              att genomföra detta.
            </seg>
          </u>
          <u>
            <seg>
              Så lång tid ska det inte behöva ta i det svenska fallet, men
              den möjlighet som finns i konventionen är att man om jag inte
              missminner mig har åtta år på sig från konventionens ikraftträdande
              för att genomföra destruktionen och då rimligtvis också de ersättningssystem
              vi måste komma in med.
            </seg>
          </u>
          <u>
            <seg>
              För att upprepa: FN-processen ska fortsätta, och vi fortsätter
              arbetet med ratificering. Det sker dock på svenskt sätt, det vill
              säga med noggrannhet och så småningom remissbehandling. Vi tar
              reda på om och hur vi ska ersätta systemet, och jag utgår ifrån
              att en mer detaljerad redovisning av de saker som av någon anledning
              anses vara hemliga i detta ärende kan lämnas till försvarsutskottets
              ledamöter.
            </seg>
          </u>
          <note type="speaker">
            Anf. 12 OLLE THORELL (s):
          </note>
          <u>
            <seg>
              Fru talman! Tack för svaret! Det var glädjande att höra att det
              kanske ändå inte ska behöva ta ett decennium, som Carl Bildt sade
              förra året. Nu har det i och för sig gått ett år.
            </seg>
          </u>
          <u>
            <seg>
              Jag tycker dock fortfarande inte att jag har fått svar på vad
              som egentligen görs praktiskt i denna fråga. Regeringen signalerar
              sin avsikt, regeringen bereder frågan och regeringen avser att
              återkomma i frågan. Det är gott och väl, men jag undrar vad regeringen
              konkret har gjort mer än att skicka sin ambassadör i Norge att
              skriva under detta. Det har hittills inte framkommit tillräckligt
              tydligt. Det finns en oro över att regeringen inte tycker att
              frågan är särskilt viktig, och det finns en oro över att det är
              ovilja som gör att man inte kommer vidare i frågan. Utrikesministern
              har nu chansen att skingra denna oro och lite mer konkret förklara
              vad det är man har gjort och hur tidsplanen ser ut framöver.
            </seg>
          </u>
          <u>
            <seg>
              Vad gäller funktionen av bombkapsel 90 hävdar utrikesministern
              att den har en vital funktion men att det är synnerligen osannolikt
              att den någonsin kommer att behöva användas. Det rimmar illa i
              mina öron, och jag kan inte förstå varför den ska vara så oerhört
              svårersättlig. Jag menar att klustervapen är en vapentyp som är
              omodern, omänsklig, ovärdig och inte borde finnas i något lands
              arsenal. Det är trots allt därför vi har valt att skriva under
              denna konvention, och det borde inte vara så svårt att börja skrota
              dessa vapen som vi alla tycker ska förbjudas.
            </seg>
          </u>
          <u>
            <seg>
              Eftersom jag inte tycker att jag fick tillräckligt tydliga svar
              på mina frågor upprepar jag dem. När kommer man att ge besked
              om ratificeringen? När kommer man att presentera en tidsplan för
              skrotningen? Jag kräver inte att få ett besked i dag om exakt
              hur tidsplanen ska se ut, men jag vill ha ett besked om när vi
              kan få se den. Och har regeringen funderat på när man ska redovisa
              hur många substridsdelar man innehar? Att redovisa detta öppet
              och inte bara för försvarsutskottets ledamöter är nämligen också
              en del av konventionen.
            </seg>
          </u>
          <u>
            <seg>
              En annan fråga jag också skulle vilja ta upp är investeringar
              i företag som tillverkar klustervapen. Många investerare har tagit
              intryck av det internationella arbetet för att förbjuda klustervapen,
              och det är glädjande. De avstår från investeringar i företag som
              producerar personminor eller klustervapen. Det saknas dock tydliga
              regler och riktlinjer för marknaden inom detta område. Flera länder,
              exempelvis Belgien och Luxemburg, har i lag förbjudit investeringar
              i klustervapenföretag. Jag menar inte att det är gjort i en handvändning
              eller att det ens är lämpligt det vet jag inte men jag undrar
              hur regeringen ser på detta och hur den avser att agera för att
              bidra till att dessa investeringar upphör. Det är vi väl alla
              intresserade av.
            </seg>
          </u>
          <note type="speaker">
            Anf. 13 EVA SELIN LINDGREN (c):
          </note>
          <u>
            <seg>
              Fru talman! Jag vill också tacka för det utförliga svar vi fick
              nyss. Det är tydligen så att det är en ganska komplicerad process,
              och det är inte alla som är särskilt medvetna om det. Jag tror
              därför att det vore bättre att öka informationen jag kan också
              sprida den till mina nätverk om hur det ska gå till. Det vore
              dock bra om vi successivt kunde få lite avstämningar av hur långt
              man har kommit och när vi kommer att vara färdiga att ratificera
              konventionen.
            </seg>
          </u>
          <u>
            <seg>
              Jag tackar ministern, och jag tackar Olle, som har rest frågan.
            </seg>
          </u>
          <note type="speaker">
            Anf. 14 Utrikesminister CARL BILDT (m):
          </note>
          <u>
            <seg>
              Fru talman! När Olle Thorell kom in på den frågeställning som
              också finns, det vill säga detta med investeringar, sade han att
              det inte är gjort i en handvändning att ta ställning till det.
              Det är mycket riktigt; så är det.
            </seg>
          </u>
          <u>
            <seg>
              Konventionen innehåller ett antal olika artiklar där det inte,
              för att använda samma formulering, är gjort i en handvändning
              att ta ställning till exakt vad som är den juridiska innebörden,
              exakt vilka åtaganden vi ska ikläda oss och exakt vilka konsekvenser
              det leder till. Skrotningen av klustervapen är väl i denna del
              enklare. Ersättningssystem kan vara betydligt svårare, och det
              är osannolikt att vi kommer att utsättas för en invasion under
              den närmaste tiden. Dock upprätthåller vi i alla fall ett starkt
              försvar, bland annat med Gripensystemet, därför att det är den
              yttersta nationella självständighetsgaranti vi bedömer att vi
              behöver. Då bör vi också se till att vi har någorlunda fungerande
              vapensystem för dem, och därför är ersättningsfrågan inget som
              kan klaras av i en handvändning eller med ett enkelt inlägg i
              riksdagen. Den måste tvärtom redovisas.
            </seg>
          </u>
          <u>
            <seg>
              Varför vi inte har redovisat antalet är en god fråga som jag
              inte har något riktigt bra svar på och som jag ska be att få återkomma
              till. Jag kan nämligen inte personligen se några avgörande argument
              för att vi inte kan redovisa detta, om det nu är en skyldighet.
              Det har vi ännu inte gjort, och jag antar att det är på grund
              av att det också ligger i beredning.
            </seg>
          </u>
          <u>
            <seg>
              Det som sker nu är att de rättslärda tittar på de olika artiklarna,
              och investeringsförbudet tillhör det de tittar på.
            </seg>
          </u>
          <u>
            <seg>
              Det finns en del angående samarbetsförhållandena mellan olika
              länder som man också måste titta på utifrån juridisk utgångspunkt.
              Detta ska i sin tur sedan bli föremål för remissbehandling. Därtill
              kommer att vi självfallet anmodat Försvarsmakten att inkomma med
              ett underlag för hur det kan gå till och hur olika ersättningssystem
              kan utformas. Ett sådant underlag, hemligstämplat dess värre eftersom
              det handlar om framtida vapensystem, finns. Där finns alternativ
              som kostar mellan mycket pengar och väldigt mycket pengar, som
              vi har att ta ställning till på ett eller annat sätt. Sedan är
              det rimligt, tycker jag mot bakgrund av det engagemang som riksdagen
              har, att vi på ett eller annat sätt återkommer till riksdagen
              och redovisar detta.
            </seg>
          </u>
          <u>
            <seg>
              Som jag har sagt är den utfasningsprocess som sker i olika länder
              utdragen och tar mycket lång tid. Det handlar till stor del om
              länder som inte har klustervapen eller inte avser att använda
              klustervapen. Samtidigt fortsätter vi förhandlingarna med de länder
              som faktiskt har klustervapen och ännu inte har för avsikt att
              avskaffa dem. Det är där de verkliga problemen ligger. Framför
              allt är det den äldre typen av vapen som har orsakat problemen.
              De kanske inte riktigt ligger i den kategorin.
            </seg>
          </u>
          <note type="speaker">
            Anf. 15 OLLE THORELL (s):
          </note>
          <u>
            <seg>
              Fru talman! Tack för den här debatten! Jag hoppas att snart få
              se hur det här arbetet fortskrider. Det var ändå positivt att
              få höra att regeringen avser att återkomma. Jag hoppas att det
              verkligen blir före valrörelse och annat som närmar sig fort.
              Jag hoppas att få se att det arbetet fortskrider, och jag vill
              se konkreta handlingar och tidsplaner i stället för signaler,
              beredningar och löften om att återkomma i en diffus framtid.
            </seg>
          </u>
          <u>
            <seg>
              Vi är helt överens om att arbetet inom ramen för FN:s konvention
              om konventionella vapen är viktigt, inte minst för att se till
              att de stora användarna av klustervapen är med på tåget och att
              vi blir av med den allra värsta typen av med bästföredatum utgångna
              klustervapen som finns på lager.
            </seg>
          </u>
          <u>
            <seg>
              Jag förstår ändå inte varför man måste ställa det ena mot det
              andra; man kan följa två spår samtidigt, man kan göra både och.
              Oslokonventionen är trots allt ett oerhört viktigt steg mot en
              värld som är fri från den plåga som klustervapen faktiskt är.
            </seg>
          </u>
          <u>
            <seg>
              Precis som i arbetet med personminor inom ramen för den så kallade
              Ottawakonventionen var till en början de allra största skurkarna
              inte med. Men den konventionen har ändå gjort att användningen
              av personminor har blivit så stigmatiserad, även hos de länder
              som än i dag inte har skrivit under den konventionen, att användningen
              av personminor har minskat radikalt tack vare Ottawakonventionen
              även om det inte blev ett heltäckande FN-förbud.
            </seg>
          </u>
          <u>
            <seg>
              Jag hoppas, och jag antar att vi är många som hoppas, även Carl
              Bildt, att Oslokonventionen kan få samma effekt på den här vapentypen.
              Men då krävs det ett helhjärtat engagemang ifrån länder som Sverige,
              och jag hoppas att det är det vi kommer att se framöver.
            </seg>
          </u>
          <u>
            <seg>
              Med det vill jag tacka utrikesministern för debatten och önska
              god fortsättning och lycka till i det här viktiga arbetet.
            </seg>
          </u>
          <note type="speaker">
            Anf. 16 Utrikesminister CARL BILDT (m):
          </note>
          <u>
            <seg>
              Fru talman! Jag får också önska god fortsättning med både det
              ena och det andra.
            </seg>
          </u>
          <u>
            <seg>
              Slutligen vill jag bara säga att jag håller helt med det är klart
              att man kan göra två saker samtidigt. Vi driver på FN-spåret,
              och sedan fortsätter vi arbetet med förberedelserna för ratificeringen.
              Det finns aspekter på detta som inte, med Olle Thorells egen formulering,
              är gjorda i en handvändning. Då ska vi göra det med sådan svensk
              grundlighet att vi vet vad vi gör också när det gäller de andra
              delarna av detta, och vi ska hålla riksdagen kontinuerligt informerad
              om arbetet.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2009/10:154 om förhandlingar om ett
            återförenat Cypern
          </note>
          <note type="speaker">
            Anf. 17 Utrikesminister CARL BILDT (m):
          </note>
          <u>
            <seg>
              Fru talman! Nikos Papadopoulos har frågat mig om min bedömning
              av förhandlingarna för att återförena Cypern och vilka åtgärder
              som jag avser att vidta för att bidra till en lösning av Cypernfrågan.
            </seg>
          </u>
          <u>
            <seg>
              Sverige fäster betydande förhoppningar till de officiella förhandlingar
              som inleddes den 3 september 2008 mellan de turk- och grekcypriotiska
              parterna för att lösa Cypernfrågan under FN:s översyn. Vi uttrycker
              vårt stöd för ledarnas gemensamma målsättning om att upprätta
              en bizonal, bikommunal federation med politiskt likaberättigande,
              i enlighet med relevanta resolutioner från FN:s säkerhetsråd.
              Detta partnerskap ska ha en federal regering och en enhetlig internationell
              identitet samt en turkcypriotisk respektive en grekcypriotisk
              konstituerande stat, vilka ska vara av lika status.
            </seg>
          </u>
          <u>
            <seg>
              Vi delar FN:s bedömning att det finns skäl att se utsikterna
              för en lösning med försiktig optimism. Den politiska konstellationen
              på ön för en återförening är mycket gynnsam, med två lösningsvänliga
              ledare med nära personliga band som visat stort politiskt mod
              genom att själva axla ansvaret för förhandlingarna, understödda
              av FN. Under de hittills dryga femtiotalet avhållna förhandlingsmötena
              har parterna närmat sig varandra på flera viktiga frågeområden,
              bland annat vad gäller den framtida federationens styrelseskick.
            </seg>
          </u>
          <u>
            <seg>
              Jag uppmanar parterna att visa starkt ledarskap och göra sitt
              yttersta för att föra förhandlingarna mot ett slutskede under
              de närmaste månaderna, där det turkcypriotiska valet i april framstår
              som en viktig restriktion för processen.
            </seg>
          </u>
          <u>
            <seg>
              Sedan förhandlingsstarten i fjol har Sverige verkat för att Cypernfrågan
              ges en framträdande plats på den internationella dagordningen
              och intensifierat den politiska dialogen med parterna. Vi har
              fört samtal med båda ledarna i Stockholm, och både jag och statsrådet
              Malmström har besökt ön. Sverige har också bland annat stött ett
              större seminarium om säkerhetsaspekterna av en lösning.
            </seg>
          </u>
          <u>
            <seg>
              Turkiet och Grekland spelar en viktig understödjande roll i lösningssträvandena
              på Cypern. Det är min uppfattning att framsteg i de turkiska EU-medlemskapsförhandlingarna
              har en positiv påverkan på förhandlingsprocessen på ön.
            </seg>
          </u>
          <u>
            <seg>
              Jag avser att vidmakthålla mitt starka engagemang för en snar
              lösning på Cypernfrågan.
            </seg>
          </u>
          <note type="speaker">
            Anf. 18 NIKOS PAPADOPOULOS (s):
          </note>
          <u>
            <seg>
              Fru talman! Jag vill börja med att tacka utrikesministern för
              svaret. Det är bra att ministern säger sig ha ett starkt engagemang
              för lösningen av Cypernfrågan. Jag håller med ministern om att
              FN har engagerat sig på ett bra sätt för att försöka lösa Cypernfrågan.
              Men vad gör EU?
            </seg>
          </u>
          <u>
            <seg>
              Enligt Svenska Dagbladet i oktober 2009 anser varken grekcypriotiska
              eller turkcypriotiska bedömare att svenska EU-ordförandeskapet
              har varit tillräckligt aktivt. Utrikesministerns engagemang tycks
              inte riktigt ha uppfattats av de berörda parterna.
            </seg>
          </u>
          <note>
            Fru talman! För det första blev Cypern självständigt 1960. För
            det andra blev norra delen av Cypern 1974 ockuperad av Turkiet.
            År 2004 blev Cypern medlem i EU.
          </note>
          <u>
            <seg>
              Många bedömare anser, precis som utrikesministern säger, att
              det nu är ett unikt bra läge att komma framåt i Cypernförhandlingarna.
              Ledarna för de fyra närmast berörda parterna har alla samtidigt
              visat förhandlingsvilja, vilken aldrig tidigare har visats. De
              fyra som jag talar om är, fru talman, Greklands nya premiärminister
              Georgios Papandreou, Turkiets premiärminister Erdoğan, Cyperns
              president Christofias och Mehmet Ali Talat som är ledare för norra
              Cypern.
            </seg>
          </u>
          <u>
            <seg>
              Fru talman! Det finns en rad olösta frågor från kriget 1974,
              då ön delades och Turkiet ockuperade 36 procent av ön i strid
              med internationell rätt och FN-stadgan. Närmare 200 000 grekcyprioter
              fördrevs från sin mark och sina hem. 160 000 turkiska bosättare
              har i stället under skydd av turkisk militär koloniserat norra
              delen av ön. Frågan om ägande av mark och hus för dem som fördrivits
              måste lösas om Cypern ska kunna återförenas och bli en federativ
              stat. Trots att Cypern är medlem i EU och trots att Turkiet har
              påbörjat förhandlingarna om medlemskap fortsätter ockupationen
              av norra Cypern, skriver journalisten Nyström i Sundsvalls Tidning.
              Det är på tiden att EU kräver ett slut på ockupationen och ett
              återupprättande av konstitutionen. De närmare 200 000 grekcyprioter
              som fördrevs från sina hem ska kunna återvända och få sina egendomar
              tillbaka.
            </seg>
          </u>
          <u>
            <seg>
              Fru talman! Statsminister Fredrik Reinfeldt sade i sitt tal till
              FN:s generalförsamling: Vi tror på demokratin. Vi tror på rättsstatsprincipen.
              Vi kan inte tillåta någon att med hot eller tvång agera mot någon
              stats territoriella integritet eller politiska självständighet.
              Den internationella rättsstatsprincipen gäller alla stater, liten
              som stor.
            </seg>
          </u>
          <u>
            <seg>
              Utrikesminister Carl Bildt, som ofta påpekar att delningen av
              Cypern och huvudstaden Nicosia är oacceptabel, skrev den 7 augusti
              2009 på sin blogg med anledning av ettårsdagen av kriget i Georgien
              bland annat att rätten för den som fördrivits från sitt hem att
              återvända är fundamental. Jag förmodar att dessa principer naturligtvis
              också gäller för den lilla staten Cypern.
            </seg>
          </u>
          <u>
            <seg>
              Fru talman! Min fråga till utrikesministern är: Hur har det svenska
              ordförandeskapet tryckt på de viktiga frågorna för att komma vidare
              till en lösning? Återvändande är en av de stora frågor som har
              diskuterats och måste lösas.
            </seg>
          </u>
          <note type="speaker">
            Anf. 19 Utrikesminister CARL BILDT (m):
          </note>
          <u>
            <seg>
              Fru talman! Jag tror inte att det råder någon tvekan om vårt
              engagemang för att försöka göra vad vi kan för att åstadkomma
              den förhandlingslösning på Cypern som skulle ha ägt rum eller
              som egentligen skulle ha godkänts långt tidigare.
            </seg>
          </u>
          <u>
            <seg>
              Däremot är det väl korrekt att EU-ordförandeskapet inte gjorde
              så särskilt mycket. För att vara korrekt gjorde EU-ordförandeskapet
              ingenting alls, därför att EU-ordförandeskapet inte har och inte
              kan ha en roll i detta sammanhang. Som EU-ordförande kan man inte
              göra någonting, för EU:s roll är i princip icke accepterad av
              den enkla anledningen att den ena parten, det vill säga republiken
              Cypern, är medlem i EU medan den andra parten i förhandlingen
              inte är det.
            </seg>
          </u>
          <u>
            <seg>
              Vi har kunnat agera i nationell kapacitet i de nationella kontakter
              som vi har haft med parterna på ön, president Christofias och
              herr Talat, med premiärminister Erdoğan och med premiärminister
              Papandreou sedan regeringsskiftet i Aten, och det har vi gjort
              med en betydande intensitet.
            </seg>
          </u>
          <u>
            <seg>
              Vi har också stött, både politiskt och i andra sammanhang, FN-representanten
              Alexander Downer i hans arbete. Jag har dessutom haft flera samtal
              med FN:s generalsekreterare Ban Ki Moon om de förstärkta insatser
              som vi anser att han och FN bör göra för att försöka stimulera
              processen. Vi har också bidragit till att försöka illustrera vissa
              känsliga frågor och hur man skulle kunna lösa dem. Säkerhetsfrågan,
              som går tillbaka till ett avtal 1960 i samband med Cyperns självständighet,
              är en av de mer besvärliga frågeställningarna. Vi anordnar ett
              informellt seminarium för att belysa olika möjligheter till lösningar.
              Vi har också det har vi trots allt gjort i egenskap av EU-ordförande
              gett stöd till kommissionen att bidra till att FN-medlaren Downers
              stab sekunderar vissa experter i de juridiska frågeställningar
              som uppkommer i samband med att Cypern, formellt sett hela men
              i realiteten bara den grekcypriotiska republiken, är medlem av
              Europeiska unionen. Vi har alltså gjort vad vi har kunnat, även
              om EU-rollen, som sagt, med nödvändighet är begränsad.
            </seg>
          </u>
          <u>
            <seg>
              Jag hoppas att en lösning ska vara möjlig. Enligt min mening
              är en lösning möjlig, och det är unikt goda förutsättningar. Både
              president Christofias och den turkcypriotriska ledaren Talat vill
              ha en lösning. Samtidigt ska man inte bortse från att när man
              lyssnar på debatten i de bägge delarna av Cypern möts man ofta
              av en nationalistisk motvilja mot en lösning, icke minst i medierna.
              Det är det som gör att det krävs ett betydande mått av politiskt
              ledarskap från de bägge ledarna för att nå en lösning. Också stöd
              från både Ankara och Aten är viktigt.
            </seg>
          </u>
          <u>
            <seg>
              Nu har de under januari enats om tre koncentrerade förhandlingsomgångar.
              Den första, som var tre dagar i förra veckan, koncentrerade sig
              framför allt på styrelsefrågorna. Den andra tror jag börjar, om
              jag inte missminner mig, den 25 januari, och om jag inte missminner
              mig är det egendomsfrågorna som då står i centrum.
            </seg>
          </u>
          <u>
            <seg>
              Nikos Papadopoulos nämnde rätten att återvända. Det är den enkla
              delen av det hela. Det är egendomsfrågorna som är lite komplicerade,
              av den enkla och fundamentala anledningen att egendom är egendom
              och det får man inte rubba på. Men det är klart att väldigt mycket
              har förändrats på marken sedan 1974 och vissa fall sedan 1964,
              då man kan säga att den första delningen kom och FN-trupper först
              kom till ön. Hur man ska ta i beaktande de här förändrade omständigheterna
              är en tekniskt sett icke alldeles enkel frågeställning. Men vad
              gäller principerna, som Nikos Papadopoulos återger ur mitt uttalande,
              får det inte råda någon tvekan.
            </seg>
          </u>
          <note type="speaker">
            Anf. 20 NIKOS PAPADOPOULOS (s):
          </note>
          <u>
            <seg>
              Fru talman! Jag förstår att det inte är så lätt för utrikesministern
              att förhandla och alltid komma till rätt resultat. Men utrikesministern
              var ordförande i ministerrådet och hade en stark vilja att lösa
              den här frågan, så jag hoppas att det ska finnas många framgångar
              i det hela.
            </seg>
          </u>
          <u>
            <seg>
              Det finns en fråga som är väldigt viktig när EU förhandlar med
              Turkiet om medlemskap i EU. Turkiet har lovat EU att öppna sina
              hamnar och flygplatser för den cypriotiska trafiken. Men tyvärr,
              som utrikesministern känner till, har det inte skett fram till
              i dag. Om man lovar men inte håller löftet är det inte lätt att
              förhandla. Det kan bli svårigheter. Turkiets engagemang för och
              konkreta bidrag till en sådan övergripande lösning är väldigt
              viktigt; det håller jag med utrikesministern om.
            </seg>
          </u>
          <u>
            <seg>
              I december skrev EU-minister Sassoon att EU är tvunget att påpeka
              följande: I enlighet med vad som framhålls inom förhandlingsramen
              förväntar sig rådet också att Turkiet aktivt ska stödja de pågående
              förhandlingarna om en rättvis, övergripande och fungerande lösning
              på Cyperns problem inom ramen för FN, i enlighet med relevanta
              resolutioner från FN:s säkerhetsråd och med respekt för de principer
              som unionen grundar sig på.
            </seg>
          </u>
          <u>
            <seg>
              Min konkreta och korta fråga till utrikesministern är: Hur var
              diskussionerna som utrikesministern hade med både grekcyprioter
              och turkcyprioter angående denna fråga? Har det nåtts några positiva
              resultat?
            </seg>
          </u>
          <note type="speaker">
            Anf. 21 Utrikesminister CARL BILDT (m):
          </note>
          <u>
            <seg>
              Fru talman! Jo, det får man väl säga att det har gjort. Min bedömning
              är att atmosfären i samtalen mellan de två ledarna är relativt
              god. Dock ska det sägas att de bägge sedan har att hantera sina
              respektive inrikespolitiska situationer, där det både på den grekcypriotiska
              sidan och på den turkcypriotiska sidan finns de som faktiskt är
              emot en överenskommelse. Det kryssande mellan dessa olika opinioner
              som både president Christofias och den turkcypriotiske ledaren
              Talat har att göra är ibland både komplicerat och för den omvärld
              som har att notera detta ibland något irriterande.
            </seg>
          </u>
          <u>
            <seg>
              Vi har sett det som vår uppgift att ge dem klart stöd, att uppmuntra
              dem till de kompromisser som är nödvändiga. Vi har som sagt haft
              utförliga samtal också med ledarna i både Ankara och Aten. Ankara
              är något mer betydelsefullt i detta sammanhang av skäl som vi
              inte behöver gå in på. Jag har talat utförligt både med premiärminister
              Erdoğan och framför allt under de senaste månaderna med utrikesminister
              Davutoğlu om detta.
            </seg>
          </u>
          <u>
            <seg>
              Jag hoppas innerligt att detta kommer att gå. Det kommer också
              att lösa åtskilliga andra frågor. Det nämndes Ankaraprotokollet,
              som det så vackert heter, där Turkiet har förbundit sig att öppna
              upp sina hamnar för fartyg och flygplatser för flyg från republiken
              Cypern. Det har man ett legalt åtagande att göra. I och med att
              man inte har gjort det har vi fryst åtta kapitel i de pågående
              medlemskapsförhandlingarna. Det kan då i ärlighetens namn sägas
              att Turkiet påpekar att vi från Europeiska unionens sida icke
              har gjort det som vi beslutade att göra i samband med en folkomröstning
              2004, där lösningen avvisades på den grekcypriotiska sidan, det
              vill säga att öppna upp för direkt handel mellan Europeiska unionen
              och den norra delen av ön. Detta har blockerats inom ministerrådet,
              och vi har inte kunnat gå vidare med det. Det finns ingen formell
              koppling mellan detta, men från turkisk sida gör man en politisk
              koppling mellan detta. En överenskommelse skulle självfallet lösa
              alla dessa problem och skulle enligt min mening ge betydande möjligheter
              till bättre ekonomisk utveckling för bägge delar av Cypern.
            </seg>
          </u>
          <u>
            <seg>
              Vi är beredda att på olika sätt bidra till den lösning som kan
              komma till stånd. Det kan komma att bli kostnader i ett inledande
              skede. Det ska man inte alls bortse från. Då tycker jag att vi
              ska vara beredda att hjälpa till. I det medelfristiga eller längre
              perspektivet är det ingen tvekan om att en lösning skulle innebära
              mycket betydande, också ekonomiska, fördelar för alla medborgare
              på Cypern.
            </seg>
          </u>
          <note type="speaker">
            Anf. 22 NIKOS PAPADOPOULOS (s):
          </note>
          <u>
            <seg>
              Fru talman! Jag tackar utrikesministern för konkreta svar. Jag
              har ett par avslutande frågor till utrikesministern. I september
              2009 ställdes en fråga i riksdagen om israelisk bosättningspolitik.
              Då svarade utrikesministern: Det entydiga budskapet till den israeliska
              regeringen är att omedelbart upphöra med bosättningsaktiviteter
              på ockuperad mark. Israel står utanför EU, men samma regler gäller
              för Israel och andra länder även det lilla Cypern.
            </seg>
          </u>
          <u>
            <seg>
              Som jag nämnde, fru talman, är 36 procent av Cyperns mark ockuperad
              av Turkiet sedan 1974. Grekcyprioterna som utgjorde 66 procent
              av befolkningen på den norra delen av ön fördrevs från sina hem.
              De lever nu som flyktingar i sitt eget land, och deras egendom
              utnyttjas illegalt. Dessutom har Turkiet 43 000 soldater i norra
              Cypern.
            </seg>
          </u>
          <u>
            <seg>
              Turkcyprioter och grekcyprioter som är fria människor och medlemmar
              i EU kan lättare genomföra förhandlingar med varandra. För detta
              ska inte krävas soldater.
            </seg>
          </u>
          <u>
            <seg>
              Vad har statsrådet för inställning till att den ockuperande makten
              lämnar Cypern så att grekcyprioter och turkcyprioter fritt och
              själva kan förhandla om sina återföreningsfrågor? Går det att
              övertyga Turkiets regering om att följa de principer och värdegrunder
              som statsminister Fredrik Reinfeldt, utrikesminister Carl Bildt,
              EU och det internationella samfundet säger sig stå för?
            </seg>
          </u>
          <u>
            <seg>
              Till sist önskar jag utrikesministern god fortsättning.
            </seg>
          </u>
          <note type="speaker">
            Anf. 23 Utrikesminister CARL BILDT (m):
          </note>
          <u>
            <seg>
              Fru talman! Jag önskar också god fortsättning. Cypern är som
              bekant ett rätt komplicerat ställe om jag uttrycker saken med
              stor försiktighet. När Cypern fick självständighet 1960 efter
              betydande förhandlingar och problem skedde det bland annat med
              ett så kallat garantiavtal. Det gav Turkiet och även Storbritannien
              som före detta kolonialmakt vissa rättigheter. Dessa rör också
              de brittiska militärbaser som finns på cypriotiskt territorium.
              År 1964 inträffade de etniska motsättningar som ledde till att
              FN-trupper sändes till Cypern. Svenska FN-trupper var verksamma
              i bland annat Famagustaområdet under rätt lång tid och gjorde
              betydande insatser. FN-trupper finns fortfarande kvar efter alla
              dessa år, dock inte med svensk medverkan.
            </seg>
          </u>
          <u>
            <seg>
              År 1974 inträffade de tragiska händelser som påbörjades av den
              grekiska överstejuntan, militärjuntan, i Aten. Man gjorde en kupp
              i Nicosia som så småningom ledde till att överstarna i Aten fick
              backa, och det blev demokrati i Grekland. I den meningen var det
              bra, men det ledde till att Turkiet gjorde två invasioner med
              stöd av garantiavtalet från 1960. Det är på denna bas man upprätthåller
              truppnärvaron.
            </seg>
          </u>
          <u>
            <seg>
              Säkerhetsfrågorna och avtalet från 1960 kommer att bli några
              av de svåraste frågorna i slutskedet av förhandlingarna. På den
              punkten har Sverige försökt bidra med idéer om hur man ska kunna
              lösa upp det. Jag nämnde det informella seminarium vi hade angående
              olika möjligheter att se på garantiavtalet i olika skeden också
              i ljuset av det faktum att vi hoppas gå mot en utveckling där
              såväl Cypern i sin helhet som Turkiet blir medlemmar i Europeiska
              unionen. Den typ av avtal som garantiavtalet från 1960, som kan
              förklaras mot bakgrund av den tidens värld, är knappast relevant,
              önskvärt eller lämpligt mellan stater som är medlemmar i Europeiska
              unionen. Frågan är hur utvecklingen ska vara fram till detta.
              Det tillhör de komplicerade slutskedesförhandlingarna.
            </seg>
          </u>
          <u>
            <seg>
              Nu ska man först ta styrelsefrågorna, sedan ägaradressfrågorna
              och därefter säkerhetsfrågorna. Jag kan försäkra att vi kommer
              att försöka ge det stöd till förhandlingsprocessen som vi har
              möjlighet till.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2009/10:120 om kommunernas möjlighet
            till kameraövervakning
          </note>
          <note type="speaker">
            Anf. 24 Justitieminister BEATRICE ASK (m):
          </note>
          <u>
            <seg>
              Fru talman! Luciano Astudillo har frågat mig om jag avser att
              verka för att regeringens beslut om en ny kameraövervakningslag
              också ska rymma ändringar som underlättar för kommunerna att installera
              trygghetskameror.
            </seg>
          </u>
          <u>
            <seg>
              2008 års kameraövervakningsutredning har lagt fram en rad intressanta
              förslag i sitt betänkande En ny kameraövervakningslag (SOU 2009:87).
              Utredningen har föreslagit ändringar som ökar möjligheterna att
              använda kameraövervakning i brottsbekämpande syfte, bland annat
              i butikslokaler. I betänkandet läggs också fram förslag som syftar
              till att stärka integritetsskyddet, bland annat en bestämmelse
              om rätt till skadestånd vid olaglig kameraövervakning.
            </seg>
          </u>
          <u>
            <seg>
              Som Luciano Astudillo konstaterat föreslås inte någon ändring
              av kommunernas möjlighet att kameraövervaka platser som gator
              och torg. För att tillstånd ska meddelas till sådan övervakning
              krävs för närvarande att intresset av kameraövervakning väger
              tyngre än den enskildes intresse av att inte bli övervakad.
            </seg>
          </u>
          <u>
            <seg>
              Betänkandet har skickats ut på remiss till bland annat Sveriges
              Kommuner och Landsting och vissa kommuner. Det ska bli intressant
              att ta del av remissinstansernas synpunkter. Jag vill dock inte
              föregripa remissförfarandet. Först när remissinstanserna har yttrat
              sig och remissutfallet har analyserats kan vi ta ställning till
              utredningens bedömningar och förslag i sin helhet.
            </seg>
          </u>
          <note type="speaker">
            Anf. 25 LUCIANO ASTUDILLO (s):
          </note>
          <u>
            <seg>
              Fru talman! Jag önskar fru talmannen och justitieministern en
              god fortsättning på det nya året.
            </seg>
          </u>
          <u>
            <seg>
              Jag tackar statsrådet för svaret. Jag hade dock hoppats på någon
              indikation på vilka ambitioner statsrådet har på detta område.
              Bakgrunden till att jag flera gånger har debatterat kameraövervakning
              och trygghetskamerornas roll för att öka tryggheten på gator och
              torg är Malmö stads mångåriga kamp för att kunna installera kameror
              på den gågata vi kallar Stråket.
            </seg>
          </u>
          <u>
            <seg>
              Låt mig beskriva Stråket. Det utgör ungefär 1 procent av Malmös
              yta. Det gjordes en undersökning mellan 2003 och 2005 där det
              konstaterades att 36 procent av alla fickstölder och väskryckningar,
              37 procent av alla olaga hot och 24 procent av alla våldtäkter
              och våldtäktsförsök skedde på Stråket. Följaktligen ville Malmö
              stad med stöd av Malmöpolisen, en bred politisk majoritet och
              en stor del av allmänheten installera kameror längs Stråket.
            </seg>
          </u>
          <u>
            <seg>
              Det fanns behov av en utredning. Vi har haft två lagar som reglerar
              detta. Tillämpningen har varit märklig. Malmö har fått avslag,
              medan Landskrona och Eskilstuna har fått bifall. Det har funnits
              många frågor kring tillämpningen. Man har också haft behov av
              att belysa viktiga frågor kring integritet, inte minst med tanke
              på att tekniken sprungit i väg och ökat möjligheterna för kameraövervakning.
            </seg>
          </u>
          <u>
            <seg>
              Min förhoppning var att man skulle ta tillfället i akt att öka
              möjligheterna för kommunerna att installera trygghetskameror om
              de bedömer att det skulle öka tryggheten för kommuninvånarna.
              Tyvärr landade inte utredningen där.
            </seg>
          </u>
          <u>
            <seg>
              Jag har respekt för att denna typ av frågor måste utredas. Det
              är komplicerad materia, och det handlar om viktiga och känsliga
              integritetsfrågor. Erfarenheten är också att om man hastar med
              frågor blir det ofta fel. Då får man lappa, laga och reparera.
            </seg>
          </u>
          <u>
            <seg>
              Jag är ändå bekymrad. Utredningen landade inte där jag hade önskat.
              Jag hade då hoppats att regeringen och Beatrice Ask åtminstone
              kunde skicka en signal om att man inte var riktigt nöjd på detta
              område.
            </seg>
          </u>
          <u>
            <seg>
              Nu är det snart val, och jag tror att det är tredje gången vi
              debatterar detta. Snart är mandatperioden över, och vi har fyra
              förlorade år för Malmös del vad gäller att kunna installera kameror
              för att öka tryggheten i staden.
            </seg>
          </u>
          <u>
            <seg>
              Därför vill jag ändå fråga statsrådet: Har hon ambitionen att
              före valet lägga fram ett förslag som gör det möjligt för fler
              kommuner att installera trygghetskameror där de bedömer att behovet
              finns?
            </seg>
          </u>
          <note type="speaker">
            Anf. 26 RONNY OLANDER (s):
          </note>
          <u>
            <seg>
              Fru talman! Jag får tacka för att debatten kommit till stånd.
              Min insats i dag handlar inte om att rikta kritik mot länsstyrelser,
              domstolsväsendet eller Justitiekanslern. Det som behöver förändras
              är själva lagstiftningen, precis som Luciano Astudillo tar upp.
              Verkligheten har på något sätt på väldigt kort tid sprungit ifrån
              oss. Kanske blir detta ett medskick till den lagstiftning som
              förhoppningsvis kommer innan den här mandatperioden är slut, också
              i syfte att myndigförklara kommunerna, skulle jag vilja påstå.
              De tjänstemän och politiker som vistas i en av landets nästan
              300 kommuner och känner just sina betingelser ska bli myndigförklarade
              och kunna ta ställning. Självfallet har jag inte på det minsta
              sätt anledning att tro att kommunerna inte skulle väga in den
              personliga integriteten.
            </seg>
          </u>
          <u>
            <seg>
              Sedan får man väl också hoppas att ministern har en personlig
              uppfattning och en vägriktning. Jag tror inte att ministern blir
              kallad till konstitutionsutskottet för ministerstyre om hon nu
              ger uttryck för det. När det gäller just signalsystem har det
              visat sig att detta är väldigt viktigt att göra.
            </seg>
          </u>
          <u>
            <seg>
              Jag lämnade in en skriftlig fråga, och till min glädje upptäckte
              jag den här interpellationen. Det handlar om min hemkommun, Svedala,
              utan att vi behöver diskutera denna enskilt. Det gäller dagis,
              förskolor. Det har visat sig under en lång tid att ungdomar och
              andra är där på kvällar och helger. Jag har själv på måndagsmorgonen
              sett allt från krossat glas till flaskor med okänt innehåll efter
              övningar som har skett inom förskoleområdet. Det är väldigt tråkigt
              att personalen ska behöva starta sin arbetsvecka på det sättet.
            </seg>
          </u>
          <u>
            <seg>
              Både Räddningsverket och Brandskyddsföreningen säger att det
              i princip brinner varje dag i någon svensk skola och att hälften
              av bränderna är anlagda.
            </seg>
          </u>
          <u>
            <seg>
              Om man ger sig in på inhägnat område där man har vidtagit olika
              typer av åtgärder och förlustar sig därinne på olika sätt, vari
              ligger då den personliga integriteten, när man inte har där att
              göra? Jag har väldigt svårt att förstå att man inte ska kunna
              ha övervakning på kvällstid när ingen ska vara där, utom möjligtvis
              nattjänst eller vakttjänst.
            </seg>
          </u>
          <u>
            <seg>
              Om man är alldeles för snäll i lagstiftningen och trycker på
              den personliga integriteten, justitieministern, tror jag att man
              gör dessa oftast ungdomar och deras föräldrar en rejäl björntjänst.
              Tänk att en förskola, som oftast representerar ett värde i kanske
              1520-miljonersklassen, tar fyr och kanske brinner ned och att
              man ska starta sitt liv med en sådan börda. Vad ska föräldrar
              och alla andra göra? Hur ska man kunna se livets möjligheter framför
              sig? För Svedalas vidkommande har det blivit tre avslag därför
              att man inte bedömer det som sannolikt att det skulle brinna.
            </seg>
          </u>
          <u>
            <seg>
              I dag har jag varit övervakad på vägen hit på Arlanda Express,
              på bensinstationen när jag tankade bilen i morse och på varuhuset.
              Kör man för fort kommer det en glad bil och en böteslapp som man
              ska betala. Om man stiger in i en taxi eller buss är man övervakad.
              Jag har stor respekt för den personliga integriteten, men jag
              förstår inte vad man har att göra på förskolorna på kvällar, nätter
              och helger.
            </seg>
          </u>
          <note type="speaker">
            Anf. 27 INGE GARSTEDT (m):
          </note>
          <u>
            <seg>
              Fru talman! Som justitieministern nämnde har det kommit ett betänkande.
              Vi avvaktar remissvaren. Det är viktigt att man får en skarpare
              och konkretare lagstiftning på det här området, som inrymmer dels
              det behov som kan finnas av kameraövervakning, dels den personliga
              integriteten. I min hemkommun Malmö finns det stora områden där
              man kanske skulle vara förtjänt av kameraövervakning, men där
              också väldigt många människor som går skulle känna sig besvärade
              av kameraövervakning. Vad vi ser fram emot nu och det hoppas jag
              att justitieministern gör också är en väl genomtänkt lagstiftning,
              inte en lagstiftning där man behöver laga och reparera hela tiden.
            </seg>
          </u>
          <u>
            <seg>
              Sedan får man inte glömma att kameraövervakning är ett medel.
              Det löser inte grundproblemen och orsaken till att vi behöver
              kameraövervakning. Det lät ungefär som att förskolor och skolor
              tänder eld på sig själva, men det gör de inte. Det är någon som
              gör det. Visst måste vi ha olika medel för att komma till rätta
              med brottslighet och förebygga brottslighet, men det finns någonting
              som är ännu viktigare när det gäller att förebygga brottslighet,
              och det är föräldrar och skola.
            </seg>
          </u>
          <note type="speaker">
            Anf. 28 Justitieminister BEATRICE ASK (m):
          </note>
          <u>
            <seg>
              Fru talman! God fortsättning! Vi har arbetat länge, tycker jag,
              så det känns lite konstigt att säga det. Naturligtvis hoppas vi
              att vi ska få en härlig vår i riksdagen.
            </seg>
          </u>
          <u>
            <seg>
              Min ambition är väldigt tydlig. Det var därför jag tillsatte
              den här utredningen. Vi har en snårskog av gamla regler som inte
              riktigt tillgodoser och löser de behov, önskemål och konflikter
              som kan finnas i hanteringen.
            </seg>
          </u>
          <u>
            <seg>
              Det som interpellanten tar upp, nämligen Stråket i Malmö och
              en del av de konkreta frågeställningarna där, är väl känt. Jag
              har också haft möjlighet att prata med kommunledningen i Malmö
              om de problem som finns där.
            </seg>
          </u>
          <u>
            <seg>
              Regeringsrätten hanterar för närvarande ett antal mål som rör
              frågeställningar i Malmö och på en del andra håll. Det som utredningen
              konstaterar är att den praxis som finns i Sverige inte är enhetlig
              i dag. Jag hoppas att Regeringsrätten någorlunda snart ska ta
              ställning i några av de här ärendena. Det kommer att vara viktiga
              besked som ger ytterligare underlag i den beredning som måste
              göras inför en propositionsskrivning. Det gäller både remissinstansernas
              synpunkter och var man hamnar här. Jag ska inte trötta kammaren
              med att redovisa exempel som visar att det inte är så enhetligt
              som man kunde önska. Man har fått tillstånd på en del ställen,
              men på andra, som jag kan tycka, liknande ställen har det inte
              givits tillstånd. Det är inte kritik mot länsstyrelserna, men
              det är definitivt ett uttryck för att tydligheten i regelverket
              inte är vad den borde vara, och så ska vi naturligtvis inte ha
              det.
            </seg>
          </u>
          <u>
            <seg>
              Sedan har vi frågan: Ska man låta kommunerna bestämma helt utan
              tillstånd eller inte? Jag tror nog att vi ska börja med att skilja
              på allmän plats och avgränsade platser. Ronny Olander tar upp
              det här med skolor på nätterna. Man behöver inte ha tillstånd
              för att sätta upp den typen av kameror i skolor och annat. Däremot
              har Datainspektionen, som utövar tillsyn, kritiserat en del kommuner
              för detta, vilket också leder till en snårskog. Men det är en
              sak på ett avgränsat ställe. Vad gör man i en förskola på nätterna?
              Det kan man verkligen undra. Precis som en del människor har kameror
              i sin bostad för att vara säkra på att ingen är där när de inte
              är hemma kan man tänka sig att detta kan finnas på olika håll.
              Det är en fråga där jag tror att regelverket trots allt redan
              i dag är öppnare än det ger intryck av. Men det är väl inte så
              märkligt.
            </seg>
          </u>
          <u>
            <seg>
              Däremot kommer frågan i en annan dager när det gäller allmänna
              platser i största allmänhet. Någon typ av anmälan, kontroll och
              regelverk kring detta behöver man ha. Hur det ska se ut kan man
              fundera över. Det jag tycker att utredningen har gjort bra är
              att man har tagit bort en del av den onödiga administrationen
              och byråkratin när det gäller butiker och annat. Men där har vi
              också en konflikt. Man har väldigt tydligt satt gränsen att man
              inte får rikta kameror så att någon del av trottoaren fotograferas.
              Det kan man tycka är märkligt om man vill säkra mot inbrott och
              annat. Det är väl bra om man så snabbt som möjligt ser att något
              är på gång. Å andra sidan: Om alla butiker efter en lång gata
              börjar filma vad som händer på gatan, är det allmänna stråket
              naturligtvis bevakat. Det finns alltså avvägningar här.
            </seg>
          </u>
          <u>
            <seg>
              Min ambition är väldigt tydlig: Jag vill ha moderna och enhetliga
              regler. Jag tycker att vi ska använda oss av kameraövervakning
              där den ger bra resultat. Där är forskningen något svajig. Det
              finns uppenbarligen underlag för att säga att det har brottsförebyggande
              effekt i en del fall och i andra fall mindre effekt. Vi ska naturligtvis
              fortsätta att titta på det.
            </seg>
          </u>
          <u>
            <seg>
              Det är uppenbart att vi har en del krångel och en del onödiga
              hinder för att använda oss av kameraövervakning i dag som inte
              kan motiveras enbart med hänvisning till allmänna integritetsskäl.
              Men balansen måste bli rätt.
            </seg>
          </u>
          <note type="speaker">
            Anf. 29 LUCIANO ASTUDILLO (s):
          </note>
          <u>
            <seg>
              Fru talman! Det är kul att fler vill delta i den här viktiga
              diskussionen.
            </seg>
          </u>
          <u>
            <seg>
              Trygghetskameror kan inte ersätta annan brottsbekämpning och
              förebyggande arbete för att komma åt brottslighet. Det går inte.
              Däremot kan det vara ett viktigt komplement.
            </seg>
          </u>
          <u>
            <seg>
              Forskningen är lite spretig. En av de erfarenheter som gjorts
              när man utvärderat till exempel Möllevångstorget är att man sänkt
              brottsligheten i området under en period, men senare började det
              stiga igen.
            </seg>
          </u>
          <u>
            <seg>
              Erfarenheter från Landskrona visade på att brottsligheten inte
              flyttade till andra områden när man började övervaka där. Det
              är väldigt positivt. Annars är det ett argument som använts av
              dem som är emot kameraövervakning och trygghetskameror.
            </seg>
          </u>
          <u>
            <seg>
              Den upplevda tryggheten ökade markant både vid Möllevångstorget
              och i Landskronafallet när man satte upp kameror. Det ska inte
              förringas att människor känner att de kan ta tillbaka staden,
              kan ta tillbaka gågatan i Malmö och gå där tryggt.
            </seg>
          </u>
          <u>
            <seg>
              Rätt använt kan det leda till att man förebygger brottslighet.
              Det är klart att människor tänker ett varv till om de inte är
              helt berusade. Den typen av våldsbrottslighet kan man inte stävja.
              Men människor kanske tänker ett varv till när det gäller andra
              brottslighetstyper. Om polisen lär sig använda tekniken bättre
              kan man till och med använda den för att lösa brottslighet. Det
              finns mycket kvar att göra.
            </seg>
          </u>
          <u>
            <seg>
              Integritetsfrågan är jätteviktig. Det är oerhört positivt att
              utredningen här går ett steg framåt. Man pekar på möjligheten
              att stärka integriteten genom möjlighet till skadestånd.
            </seg>
          </u>
          <u>
            <seg>
              Däremot är det förvånande att en moderat från Malmö motverkar
              detta när den majoritet som finns nere i Malmö också består av
              Moderaterna lokalt. De driver på i den här frågan för att få till
              stånd kameraövervakning på Stråket. Här har jag en moderat riksdagskollega
              från Malmö som inte tycker likadant. Det är anmärkningsvärt, och
              det tar jag med mig ned till Malmö.
            </seg>
          </u>
          <u>
            <seg>
              Jag återvänder igen till integritetsfrågan. Det handlar om 36
              procent av alla fickstölder och väskryckningar i Malmö under den
              här tvåårsperioden, 37 procent av alla olagliga hot och 24 procent
              av alla våldtäkter och våldtäktsförsök som sker på 1 procent av
              Malmös gator.
            </seg>
          </u>
          <u>
            <seg>
              I varje enskilt sådant fall sker en kränkning av den personliga
              integriteten. Det måste man också ta hänsyn till när man väger
              de här frågorna. Det handlar om en oerhört allvarlig kränkning.
              Jag upplever att man alltför ofta tappar bort den aspekten i de
              här frågorna.
            </seg>
          </u>
          <u>
            <seg>
              Min förhoppning är att vi så snart som möjligt kan få till stånd
              en lagförändring som kanske förenklar processen för kommuner som
              vill pröva att stärka tryggheten i sina städer. Jag har känt viss
              oro i och med att Centern har obstruerat lite. Det har varit lite
              oklart i integritetsfrågor.
            </seg>
          </u>
          <u>
            <seg>
              Varje gång Beatrice Ask och jag har haft debatter i de här frågorna
              har det varit en centerpartist som stått och frågat om när och
              hur. Nu tror jag absolut inte att Beatrice Ask köper det. Men
              också på vår sida i det rödgröna samarbetet finns det de som är
              mer skeptiska till det.
            </seg>
          </u>
          <u>
            <seg>
              Det kanske påvisar svagheterna i blockpolitiken såsom den är.
              Den här frågan är för viktig för många Malmöbor för att den ska
              hamna i kläm. Jag önskar ändå svar.
            </seg>
          </u>
          <u>
            <seg>
              Vilken ambition har alliansregeringen att klara av att presentera
              ett förslag innan valet? Det är ett viktigt besked för Malmöväljarna.
            </seg>
          </u>
          <note type="speaker">
            Anf. 30 RONNY OLANDER (s):
          </note>
          <u>
            <seg>
              Fru talman! Tack, fru justitieminister, för det klara beskedet
              att förskolor och skolor är att betrakta som avgränsat område
              och att det inte möter hinder att ha kameraövervakning på de platserna
              bakom stängslet. Jag noterar också att man inte får filma ut mot
              gatan och trottoaren där man tar upp vanliga kommunmedborgare.
              Det handlar om att fånga just de ställen där människor inte ska
              vara på kvällar, helger och nätter. Det var en väldigt bra förklaring
              som jag tacksamt tar emot.
            </seg>
          </u>
          <u>
            <seg>
              Det handlar om att mer myndigförklara myndigheterna och i detta
              fall kommunerna. Det tycker jag ligger mellan raderna. Jag uppfattar
              det som så. Självfallet är vi alla också intresserade av den personliga
              integriteten.
            </seg>
          </u>
          <u>
            <seg>
              Jag vill också peka på något som är ett bekymmer. Om man lyssnar
              av visar det sig att själva tillämpningen är olika över landet.
              Därför känner jag att kommunerna med deras engagemang och deras
              kunskap om hur det ser ut precis på deras område ska få en större
              påverkan och respekt i bedömningen när det behövs kameraövervakning
              och trygghetskamera.
            </seg>
          </u>
          <u>
            <seg>
              Det är 20 kilometer mellan Svedala och Malmö som här diskuteras.
              Jag är själv född i Malmö och känner väl till situationen. Våra
              ungdomar och äldre ger sig in till Malmö, så det är inte bara
              Malmöfråga. Det handlar självfallet om alla som vistas eller som
              bor där, är turister eller vad det nu är fråga om.
            </seg>
          </u>
          <u>
            <seg>
              Malmö är en härlig och fin stad. Jag har den största respekt
              för Malmös vilja att ha en bättre kontroll över Stråket. Det handlar
              ändå om ungas våld mot varandra och de äldres rädsla att inte
              våga gå ut om nätterna. Man skulle kunna hjälpa det till en bättre
              situation.
            </seg>
          </u>
          <u>
            <seg>
              Jag hoppas att detta medskick gör justitieministern på gott humör.
              Jag har tyckt att debatten har varit trevlig och att det är bra
              om kommunerna får vara med mer och bestämma.
            </seg>
          </u>
          <note type="speaker">
            Anf. 31 INGE GARSTEDT (m):
          </note>
          <u>
            <seg>
              Fru talman! Jag sade i mitt första inlägg att vi ser fram emot
              den proposition som kommer. Man kan konstatera att det inte kom
              någon proposition för att ändra den väldigt snåriga lagstiftningen
              under den förra mandatperioden.
            </seg>
          </u>
          <u>
            <seg>
              I London har det visat sig att kameraövervakning har en väldigt
              stor effekt när det gäller att klara ut brott. Men sedan är det
              fråga om vilken balansgång man ska ha gentemot integriteten.
            </seg>
          </u>
          <u>
            <seg>
              Man kan fråga sig lite grann: Varför är Malmö en så otrygg stad
              att vi behöver kameraövervakning? Är det för att det är en kommun
              som verkligen visar vad 70 års socialdemokratiskt styre av staden
              innebär, eller står det för någonting annat?
            </seg>
          </u>
          <u>
            <seg>
              Jag vill vidhålla att grundproblemet inte är kameraövervakning.
              Grundproblemet är att det behövs olika medel för att lösa brottsligheten
              så att man egentligen inte skulle behöva kameraövervakning.
            </seg>
          </u>
          <u>
            <seg>
              Jag är fullständigt medveten om att vi behöver kameraövervakning
              och kommer att behöva det på vissa ställen i Malmö. Men vi måste
              trots allt avvakta den proposition som så småningom kommer på
              området.
            </seg>
          </u>
          <u>
            <seg>
              Till dess har Malmö väldigt stora möjligheter att förbättra situationen
              i skolan och över huvud taget så att vi får mindre brottslighet.
            </seg>
          </u>
          <note type="speaker">
            Anf. 32 Justitieminister BEATRICE ASK (m):
          </note>
          <u>
            <seg>
              Fru talman! Jag vänder mig först till Ronny Olander. Jag tycker
              att det är väldigt trevligt att diskutera de frågor som jag har
              ansvar för eftersom de är så otroligt viktiga. Jag tycker att
              det är väldigt kul men inte alltid enkelt.
            </seg>
          </u>
          <u>
            <seg>
              Det som ändå är intressant är att vi i ett antal kammarrättsdomar
              har beslut om tillstånd till kameraövervakning i centrala delar
              av vissa städer. Det gäller till exempel i Stockholm, området
              kring ett torg i Helsingborg, en korsning i Halmstad och så vidare.
              Jag kan lista det hela. Sedan har vi inte tillstånd för centrala
              gator i Falkenberg, gågator i Malmö och annat.
            </seg>
          </u>
          <u>
            <seg>
              Det handlar inte om tilltro till kommunpolitiker från regeringens
              eller lagstiftarens sida. I någon mening är det bedömningar som
              har gjorts någorlunda lokalt och regionalt. Enligt min mening
              tyder det och nu är jag snäll på att vi har lite för otydliga
              regler. Det ska naturligtvis vara så entydiga regler som möjligt.
            </seg>
          </u>
          <u>
            <seg>
              Min uppfattning är att vi ska använda kameraövervakning där den
              har ett tydligt plusvärde. Sedan ska vi vara på det klara med
              att en rad andra åtgärder kan och måste vidtas för att öka tryggheten
              för medborgarna. Det är alldeles nödvändigt.
            </seg>
          </u>
          <u>
            <seg>
              Det som man ändå kan se i en del forskning och som man ska tänka
              på är att det synes vara så att kameraövervakning har effekt på
              planerade brott och en del andra. Det har mindre effekt på denna
              typ av fyllegrejer. Tyvärr är en del av de brott som har nämnts
              här våldtäkter och en del annat sådant som ofta sker under berusning.
              Det måste vi angripa på mer än ett sätt. Sedan är det en annan
              sak att kamerorna kan hjälpa oss att reda upp det hela, vilket
              man inte heller ska underskatta. Men just när det gäller att öka
              tryggheten är det lite olika balans, och det kan behövas lite
              olika perspektiv.
            </seg>
          </u>
          <u>
            <seg>
              Men jag är av uppfattningen att alla insatser som vi kan göra
              för öka medborgarnas trygghet och för att de faktiskt ska våga
              vara ute är viktiga. Jag vill gärna påpeka att de senaste undersökningarna
              visar att det inte bara är gamla tanter som är rädda för att gå
              ut. Det har varit en myt. Det är i stället framför allt unga kvinnor.
              Kvinnor mellan 20 och 25 år är, ibland berättigat, rädda för att
              vara ute ensamma på kvällen eller när de ska ta sig hem när de
              har varit ute. Det är någonting som vi inte kan acceptera.
            </seg>
          </u>
          <u>
            <seg>
              Kameraövervakningsutredningen är nu ute på remiss. Jag hoppas
              att Regeringsrätten ska fatta beslut någorlunda snart. Det är
              viktigt. Om vi hinner lägga fram en proposition eller inte låter
              jag vara osagt. Men det vore märkligt om vi inte skulle hinna
              vara ganska tydliga med vad en sådan proposition ska innehålla.
            </seg>
          </u>
          <u>
            <seg>
              Jag har ingen anledning att hymla om detta. Jag tycker att det
              ska vara raka och rena regler. Jag har ingen anledning att tycka
              att kommuner ska särbehandlas i förhållande till andra instanser.
              Däremot vill jag ha ordning och reda i den här typen av bevakning
              så att man vet att det blir rätt och så att det inte blir en slagordspolitik
              man ägnar sig åt. Man ska inte bara säga att man har satt upp
              kameror och sedan strunta i att fundera över vad man har för villkor
              för alkoholutskänkningstillstånd och vad det nu kan vara. Man
              kanske struntar i att ordna vettiga aktiviteter för ungdomar i
              kommuner eller annat när man har satt upp massor av kameror. Den
              typen av enkla lösningar tror jag inte på, och vi kommer inte
              heller att underlätta för dem.
            </seg>
          </u>
          <u>
            <seg>
              Vi ska ha regler, och vi ska komma med besked så snart som möjligt.
              Jag hoppas verkligen att Regeringsrätten ger lite tydliga direktiv
              så att vi under resans gång underlättar hanteringen runt om i
              landet i de fall då frågan måste prövas på initiativ av kommuner
              och andra som önskar tillstånd.
            </seg>
          </u>
          <note type="speaker">
            Anf. 33 LUCIANO ASTUDILLO (s):
          </note>
          <u>
            <seg>
              Fru talman! Jag tackar för det trevliga samtalet med Beatrice
              Ask. Jag är något konfunderad över Inge Garstedts inställning
              och hennes nästan lite illvilliga sätt att prata ned Malmö på.
              Det verkar som om hon vill göra detta till någon sorts partipolitiskt
              käbbel. Jag har försökt föra det här samtalet på precis motsatt
              sätt med Beatrice Ask. Inge Garstedt vet att Malmö är porten in
              till Sverige. Vi har narkotikainförseln som sker där, och det
              finns många andra skäl.
            </seg>
          </u>
          <u>
            <seg>
              Om jag hade varit på det humöret hade jag kunnat kritisera den
              borgerliga regeringens ökade klyftor, hur fattigdomen bland barn
              sprider sig och så vidare. Men jag vill ta det åt sidan, för jag
              tror att vi är överens om att det behövs ett visst arbete. Bra
              skolor är viktiga förebyggande insatser som måste till. Vi har
              olika lösningar på detta.
            </seg>
          </u>
          <u>
            <seg>
              Jag har försökt fokusera på vad frågan handlar om. Den handlar
              om att ge kommuner större möjlighet att installera trygghetskameror
              där de ser ett behov. Det ökar tryggheten och det bidrar till
              att förebygga och lösa brott. Det är inte helt enkelt. Beatrice
              Ask tar upp mycket av de problem som finns. Ordning och reda är
              viktigt. Att utvärdera och följa är viktigt.
            </seg>
          </u>
          <u>
            <seg>
              Men det är också viktigt att signaleffekten inte blir denna:
              Det är helt okej att butiker och banker får ökade möjligheter
              att sätta upp kameror för att skydda sina värdesaker, men när
              kommuner har en ambition att skydda allmänheten och sina medborgare
              är det helt andra villkor. Det riskerar att bli signalen.
            </seg>
          </u>
          <u>
            <seg>
              Vi kommer noga att följa detta. Det här är nog inte den sista
              diskussionen om den här frågan, och det kanske är en av de frågor
              som påverkar valresultatet i Malmö. Där nere driver Moderaterna
              uppenbarligen en delvis splittrad linje.
            </seg>
          </u>
          <note type="speaker">
            Anf. 34 Justitieminister BEATRICE ASK (m):
          </note>
          <u>
            <seg>
              Fru talman! Jag tror att vi kommer att behöva diskutera det här
              många gånger. Det är som sagt en hel del avvägningar som är besvärliga
              också när det gäller att hantera regler. Det handlar ju också
              om hur länge man ska få ha bilderna och vad de ska få användas
              till. Ska man kunna få sälja dem vidare? Det finns massor i detta.
            </seg>
          </u>
          <u>
            <seg>
              Det är det som gör att det är otroligt viktigt med remissförfarande.
              Det finns så många och så många olika typer av frågor som man
              måste ta hänsyn till.
            </seg>
          </u>
          <u>
            <seg>
              Min grundinställning är att kameraövervakning ska kunna användas
              där den gör nytta. Det är grundkurs 1 A. Då måste vi försöka se
              vad vi vet, vad vi kan tro och hur det ska vara. Det handlar oftast
              om begränsade områden, och det hela ska ha ett tydligt syfte.
              Övervakningen ska också användas. Jag är fullständigt emot kameror
              som man sätter upp som inte fungerar; det tycker jag verkar helt
              meningslöst. Tyvärr är detta ett problem. Bland annat i London
              har det visat sig att det inte finns några kameror på vissa ställen.
              Då undergräver man också tilltron till den här typen av teknik,
              och det är naturligtvis dumt.
            </seg>
          </u>
          <u>
            <seg>
              Det är lätt att säga: Banker kan visst få kameror, men inte kommunerna.
              Så kan man ju säga, men det är faktiskt viss skillnad. Det är
              en sak med begränsade utrymmen. Utredningen säger till exempel
              att man med ganska enkla villkor ska kunna ha kameror vid bankomater,
              just där människor står och tar ut pengar. Det är självklart.
              Det händer ju mycket där, och det handlar om ett begränsat utrymme.
            </seg>
          </u>
          <u>
            <seg>
              Men när det gäller kommunen handlar det om allting, också runt
              Malmö. Det blir någonting annat när man pratar om generella tillstånd
              där. Vi måste försöka definiera utrymmen, områden och regelverk
              som är tydliga. Men när man har gjort det ska det inte vara någon
              större skillnad mellan kommuner och andra.
            </seg>
          </u>
          <u>
            <seg>
              Jag är mer intresserad av att ta upp det enskilda perspektivet.
              Man måste som människa kunna röra sig utan att vara bevakad överallt.
              De flesta av oss tycker att man ska få vara i fred i sitt hem,
              till exempel. Det gäller kanske också en del andra ställen i kommunen.
              Men det finns platser där det begås många brott och där det kan
              finnas en glädje och en nytta i att ha den här typen av teknik
              tillgänglig. Då ska villkoren vara någorlunda enkla.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            9 § Förnyad bordläggning
          </note>
          <note>
            Föredrogs och bordlades åter
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 januari
          </note>
          <u>
            <seg>
              Elina Linna
            </seg>
          </u>
          <note>
            Berit Högman
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 26 januari.
          </note>
          <note>
            12 § Anmälan om fråga för skriftligt svar
          </note>
          <u>
            <seg>
              Anmäldes att följande fråga för skriftligt svar framställts
            </seg>
          </u>
          <note>
            den 19 januari
          </note>
          <note>
            Ronny Olander
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 26 januari.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 januari
          </note>
          <note>
            Eva Olofsson
          </note>
          <note>
            Hans Olsson
          </note>
          <note>
            Jörgen Hellman
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Tina Acketoft
          </note>
          <note>
            Krister Örnfjäder
          </note>
          <note>
            den 19 januari
          </note>
          <note>
            Elisebeht Markström
          </note>
          <note>
            Carina Hägg
          </note>
          <note>
            Jan Ertsborn
          </note>
          <note>
            Carina Moberg
          </note>
          <note>
            Susanne Eberstein
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 26 januari.
          </note>
          <note>
            14 § Kammaren åtskildes kl. 14.38.
          </note>
          <note>
            Förhandlingarna leddes av tredje vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
