<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--26</head>
          <docDate when="2009-11-10">2009-11-10</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2009/10:26
            </seg>
          </u>
          <note>
            Tisdagen den 10 november
          </note>
          <note>
            Kl. 13:00 - 19:23
          </note>
          <note>
            1 § Aktuell debatt: Försäkringskassans långa handläggningstider
          </note>
          <note type="speaker">
            Anf. 1 VERONICA PALM (s):
          </note>
          <note>
            Fru talman! Den 22 oktober begärde Socialdemokraterna denna aktuella
            debatt om de långa handläggningstiderna på Försäkringskassan.
            Solveig i Kumla hade då väntat i 23 veckor på beslut i sitt ärende.
            Hon hade begärt en omprövning av ett avslag på sjukpenning.
          </note>
          <u>
            <seg>
              För ett år sedan var det nära nog kaos på Försäkringskassan.
              Handläggningstiderna var i nästan alla förmånsslag orimligt långa.
              Socialdemokraterna, Vänsterpartiet och Miljöpartiet de gröna krävde
              då att regeringen skulle ta sitt ansvar. Nu ser vi att de som
              har det allra tuffast, de som begär omprövning av ett avslag,
              har fortsatt mycket långa väntetider.
            </seg>
          </u>
          <u>
            <seg>
              För mig är det uppenbart att kombinationen av hårdare sjukskrivningsregler,
              en press på individen genom ökad byråkrati, exempelvis med VAB-intyg
              riktade mot individen, samt dålig styrning och lite stöd till
              Försäkringskassan leder till att de långa handläggningstiderna
              kvarstår.
            </seg>
          </u>
          <u>
            <seg>
              Ansvaret, fru talman, landar hos regeringen, och därför har vi
              begärt den här aktuella debatten om de långa handläggningstiderna.
            </seg>
          </u>
          <note type="speaker">
            Anf. 2 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Socialförsäkringarnas uppgift är att vara en trygghet
              för människorna dels en inkomsttrygghet, dels den trygghet som
              kommer av att alla utifrån sina egna förutsättningar ska kunna
              leva ett aktivt liv i arbete. En viktig del av väl fungerande
              socialförsäkringssystem är den trygghet som en effektiv och rättssäker
              administration ger.
            </seg>
          </u>
          <u>
            <seg>
              Det är för mig självklart att människor ska få sina ärenden bedömda
              snabbt och att utbetalningarna ska komma inom rimlig tid. Därom
              råder inget tvivel.
            </seg>
          </u>
          <u>
            <seg>
              Vad gäller Försäkringskassans handläggningstider var situationen
              akut sommaren 2008. Människor fick vänta orimligt länge på sina
              ersättningar. Försäkringskassan tog detta på största allvar, och
              medarbetarna gjorde en enorm kraftansträngning för att komma till
              rätta med problemen.
            </seg>
          </u>
          <u>
            <seg>
              Enligt Statskontoret var orsaken till produktionsstörningarna
              under 2008 den omorganisation av Försäkringskassan som påbörjades
              under den förra mandatperioden. Även Justitieombudsmannen anser
              att Försäkringskassan underskattade svårigheterna vid genomförandet
              av den nya organisationen. Båda dessa granskande instanser konstaterade
              att de åtgärder Försäkringskassan vidtog för att komma till rätta
              med handläggningstiderna var bra.
            </seg>
          </u>
          <u>
            <seg>
              Försäkringskassans handläggningstider var långa sommaren 2008
              vi är helt överens om det men redan vid årsskiftet hade handläggningstiderna
              förbättrats avsevärt. För nästan alla ärendeslag var nivåerna
              i början av 2009 betydligt kortare än de var några år tidigare.
            </seg>
          </u>
          <u>
            <seg>
              Fru talman! Även om de flesta får sin ersättning inom rimlig
              tid är det viktigt att människor kan känna sig trygga. Därför
              har jag tidigt i våras gett Försäkringskassan i uppdrag att sammanställa
              ett serviceåtagande till medborgarna. Det är ett serviceåtagande
              som klargör vad medborgarna kan förvänta sig av Försäkringskassan,
              men också vad som förväntas av medborgarna.
            </seg>
          </u>
          <u>
            <seg>
              För många förmånsslag behöver en anmälan lämnas in och rätten
              till förmånen styrkas med intyg eller kontakt med tredje part.
              Att alla uppgifter som krävs kommer till Försäkringskassan är
              avgörande för en korrekt och snabb handläggning av ärendet. En
              viktig del av serviceåtagandet är att Försäkringskassan ska återkoppla
              om handläggningen drar ut på tiden och ange skälet till detta.
              Emellanåt behöver ansökan kompletteras med uppgifter som inte
              lämnades in i första skedet.
            </seg>
          </u>
          <u>
            <seg>
              Den första delen av serviceåtagandet presenterades av Försäkringskassan
              före midsommar. Där anges bland annat vilken handläggningstid
              man ska förvänta sig vid ansökan om exempelvis sjukpenning och
              sjukersättning. Sedan sommaren i år och även i dag håller sig
              handläggningstiderna i huvudsak inom ramen för det serviceåtagande
              som Försäkringskassan har gentemot medborgarna.
            </seg>
          </u>
          <u>
            <seg>
              Fru talman! Även om Försäkringskassans handläggningstider i stort
              sett är bra har det visat sig att de är oacceptabelt långa för
              överprövningsärenden. Regeringens uppfattning är att det är mycket
              viktigt att de försäkrade som begärt att Försäkringskassan ska
              ompröva ett beslut får sitt ärende hanterat skyndsamt. Enligt
              gällande bestämmelser ska ett omprövningsbeslut fattas inom sex
              veckor om det inte finns särskilda skäl i det enskilda ärendet.
            </seg>
          </u>
          <u>
            <seg>
              När det gäller omprövningsärenden har jag inhämtat information
              från Försäkringskassan om att det inte varit bristande ekonomiska
              resurser som lett till de långa handläggningstiderna. Försäkringskassan
              framhåller i stället att den stora omorganisation som genomfördes
              förra året inte har fungerat tillfredsställande. Detta är inte
              acceptabelt. Försäkringskassan har nu rättat till problemen och
              kraftsamlat för att till årsskiftet kunna handlägga de allra flesta
              ärenden inom sex veckor.
            </seg>
          </u>
          <u>
            <seg>
              Jag anser således att den nuvarande situationen inte är acceptabel.
              Jag bedömer dock att det resurstillskott som regeringen föreslagit
              och de åtgärder som Försäkringskassan har vidtagit ska vara tillräckliga
              för att åstadkomma en snar förbättring. Jag kommer självklart
              att följa upp detta mycket noga.
            </seg>
          </u>
          <note type="speaker">
            Anf. 3 VERONICA PALM (s):
          </note>
          <u>
            <seg>
              Fru talman! Jag vill ha välfärdsförsäkringar som är generella,
              är solidariskt finansierade, ger ersättning för inkomstbortfall,
              har stor riskspridning och bygger på en aktiv arbetslinje. Tillsammans
              med Vänsterpartiet och Miljöpartiet de gröna presenterade Socialdemokraterna
              för en vecka sedan en motion där vi visar att i ett rödgrönt Sverige
              ska ingen vara försäkringslös.
            </seg>
          </u>
          <u>
            <seg>
              Min utgångspunkt även i den här debatten är den enskilda människan
              föräldern, den sjuke, pensionären, den arbetsskadade. För att
              en välfärdsförsäkring ska fungera och för att vi ska ha tilltro
              till den krävs det en effektiv förvaltning.
            </seg>
          </u>
          <u>
            <seg>
              För ett år sedan stormade det rejält runt Försäkringskassan,
              och många människor for riktigt illa av det kaos som vi då såg.
              Regeringen fick den skarpaste kritik inte Försäkringskassan utan
              regeringen från Justitieombudsmannen, Riksrevisionen, Statskontoret,
              konstitutionsutskottet i riksdagen samt den samlade oppositionen;
              kanske inte så konstigt för sin hantering av Försäkringskassan.
            </seg>
          </u>
          <u>
            <seg>
              Bristerna låg i att man hade gett Försäkringskassan nya uppgifter,
              en tandvårdsreform som inte gav bättre tandvård, en utförsäkringsreform
              som utförsäkrade människor från försäkringssystemen, en jämställdhetsbonus
              som inte gav bättre jämställdhet och nya VAB-intyg som inte gjorde
              att barn och föräldrar kände sig tryggare, samtidigt som de fasta
              förvaltningsanslagen minskade för varje år.
            </seg>
          </u>
          <u>
            <seg>
              Förtroendet för Försäkringskassan var milt uttryckt lågt. Cristina
              Husmark Pehrsson kallade då till ett krismöte med Försäkringskassans
              styrelse och lovade efter krismötet och den massiva kritiken att
              man skulle tydliggöra de åtaganden som Försäkringskassan har mot
              individen som söker ersättning.
            </seg>
          </u>
          <u>
            <seg>
              Precis som statsrådet säger kom i somras det som man gav sken
              av skulle lösa problemen: ett serviceåtagande. Jag lyssnar på
              ordet: serviceåtagande. På Försäkringskassans hemsida redovisas
              det som sedan blev serviceåtagandet. Där redovisar man vilka handläggningstider
              som gäller som mål sedan tidigare, men ingenting om hur just mitt
              ärende hanteras, vilken väntetid jag har, när jag får komma i
              kontakt med en handläggare eller när jag får mina pengar. Dessutom
              gäller det bara fem förmånsslag och inte omprövningsärenden, alltså
              dem som väntar längst.
            </seg>
          </u>
          <u>
            <seg>
              Det som Cristina Husmark Pehrsson talade om som lösningen blev
              en hemsida. Detta går inte att kalla för någonting annat än en
              bluff, en servicebluff.
            </seg>
          </u>
          <u>
            <seg>
              Försäkringskassan räknar i dag med 90 000 omprövningsärenden
              under året, vilket är mer än dubbelt så många som man trodde i
              våras. Ett av dem gäller Solveig i Kumla. Hon lämnade in sina
              handlingar den 8 maj. Omprövningarna ökar dramatiskt, och tiderna
              är för långa. Skälen till ökningen är naturligtvis den oro som
              många människor känner, oron för dem som nu passerar bästföredatumet
              i den nya sjukförsäkringen, men också krånglet i handläggningarna.
              Den förälder som ska vara hemma för vård av sjukt barn måste dubbelintyga
              med ett intyg som ska skrivas under av rektorn på skolan, om det
              gäller skolbarn. Det finns mycket kritik mot VAB-intygen, men
              det är också ett skäl till att omprövningarna ökar. Det är för
              långa tider.
            </seg>
          </u>
          <u>
            <seg>
              Statsrådet säger att man tillskjuter extra medel. Det är sant
              för innevarande budgetår. Men sanningen är också att det fasta
              anslaget till Försäkringskassan i reella siffror har minskat med
              1,5 miljarder de senaste tre åren. Man har minskat förvaltningsanslaget
              och i varje tilläggsbudget gett lite extra pengar. Man har låtit
              Försäkringskassans budget vara en jojo att kunna spela med. Tillfälliga
              anslag har snarare varit regel än undantag.
            </seg>
          </u>
          <u>
            <seg>
              En servicebluff och att man spelat jojo med Försäkringskassans
              budget har inte löst problemen. Faktum kvarstår: Handläggningstiderna
              är fortsatt orimligt långa, framför allt för dem som är mest utsatta.
              Det drabbar den enskilde sjuke individen som inte kan betala sina
              räkningar vid månadens slut. Men det drabbar också hela välfärdssamhället
              när tilltron till välfärdsförsäkringarna minskar i takt med att
              handläggningstiderna ökar. Det duger inte att försvara ett välfärdssystem
              där man inte kan upprätthålla en effektiv förvaltning.
            </seg>
          </u>
          <u>
            <seg>
              Min kritik kvarstår. Det måste bli en bättre organisation och
              en bättre fungerande handläggning på Försäkringskassan. Ansvaret
              ligger inte hos den utförande myndigheten. Ansvaret ligger hos
              den som fördelar resurser och stiftar lagar. Ansvaret ligger hos
              Sveriges regering.
            </seg>
          </u>
          <note type="speaker">
            Anf. 4 SOLVEIG ZANDER (c):
          </note>
          <u>
            <seg>
              Fru talman! Jag uppskattar verkligen att vi har den här diskussionen
              och debatten i dag. Jag måste också säga att jag uppskattar att
              Socialdemokraterna möjliggör för oss att tillrättalägga saker
              som medierna kommer med. I det här fallet gäller det Ekot , som
              för ungefär tre veckor sedan nämnde att Försäkringskassan hade
              långa handläggningstider. Då är det lätt för svenska folket att
              tro att alla ärenden tar oerhört lång tid och att det är oerhört
              många människor som har problem, säg varenda en som har kontakt
              med Försäkringskassan. Så är det inte! Jag vill ha tydliggjort
              från början att jag, Centerpartiet och alliansen inte accepterar
              att det är någon som får vänta länge på handläggningen. Men vi
              ska inte göra en höna av en fjäder. Det är oerhört viktigt.
            </seg>
          </u>
          <u>
            <seg>
              Vad var det nu egentligen Ekot sade? Jo, det var precis det som
              statsrådet och Veronica Palm sade, att handläggningstiderna för
              omprövningsärenden är långa. Då tycker jag att det är ohederligt
              att generalisera och tro att det gäller alla ärenden.
            </seg>
          </u>
          <u>
            <seg>
              I utskottet avslutades dagens sammanträde för så gott som en
              halvtimme sedan. Där hade vi besök av gd för myndigheten, Adriana
              Lender. Hon redogjorde för dagsläget i Försäkringskassan. Hon
              talade dessutom om att dessa omprövningsärenden, som nu har fått
              större uppmärksamhet, beror på att man har tagit sig an och balanserat
              de tidigare ärenden som har legat länge. Detta gör att det blir
              en ofantlig mängd. Men det har att göra med att man tar sig an
              det som har varit ett tidigare problem.
            </seg>
          </u>
          <u>
            <seg>
              Försäkringskassan är alltså väl medveten om vad man gör. Statistiken
              talar inte alltid hela sanningen. Det är oerhört viktigt att vi
              har med oss det. Dessutom var också gd nöjd. Om jag inte uppfattade
              det fel var hela utskottet mycket nöjt med att höra att Försäkringskassan
              har tagit sig an problemen med all önskvärd tydlighet när det
              gäller att serva människor. Serviceåtagandet som tidigare har
              nämnts här initierade regeringen Försäkringskassan att ta för
              att visa svenska folket vad man har för uppgifter när det gäller
              att serva dem som har att göra med Försäkringskassan.
            </seg>
          </u>
          <u>
            <seg>
              Man uppfyller serviceåtagandet! Det visade Adriana Lender med
              både ord och bild. Detta är ingenting vi kan neka till. 90 procent
              får sin sjukpenning inom den stipulerade tiden. 84 procent får
              sin tillfälliga föräldrapenning inom stipulerad tid. Bostadstillägget
              för pensionärer var däremot fortfarande ett problem. Det är bara
              74 procent som inte får det inom den stipulerade tiden. Svenska
              folket måste få rätt bild av vad som pågår på Försäkringskassan.
            </seg>
          </u>
          <u>
            <seg>
              Dessutom sade också Adriana Lender att man gjort undersökningar
              och frågat dem som tagit kontakt med Försäkringskassan: Vad tycker
              ni om vår handläggning? Vad tycker ni om Försäkringskassan? De
              var mycket nöjda. Detta är viktigt att framföra i denna debatt.
            </seg>
          </u>
          <u>
            <seg>
              Jag undrar också om Veronica Palm och jag lyssnade på samma öppna
              sammanträde med JO i januari. Justitieombudsmannen sade apropå
              de långa handläggningstiderna, som var ett problem under förra
              året, att det ofta tar ganska lång tid för riksdag och regering
              att framföra ärendena och fatta beslut när en ny lag träder i
              kraft. Det kommer alltså inte som en överraskning för myndigheten.
              Myndigheten har mycket god tid på sig att förbereda sig för den
              nya lagstiftningen. Man kunde alltså inte skylla på när besluten
              fattades i riksdagen.
            </seg>
          </u>
          <u>
            <seg>
              Dessutom sade JO också att en omorganisation är en dålig ursäkt
              för att åsidosätta gällande rätt. Det betyder handläggningstider.
              Det handlar om att följa förvaltningslagen. Många av de punkter
              som Socialdemokraterna pekar på i denna debatt har Försäkringskassan
              tillgodosett tack vare ett bra samtal från regeringen och departementet.
              Det är oerhört viktigt att ha med sig att svenska folket inte
              ska tro att det är en dåligt skött myndighet.
            </seg>
          </u>
          <note type="speaker">
            Anf. 5 ULF NILSSON (fp):
          </note>
          <u>
            <seg>
              Fru talman! Min och Folkpartiets utgångspunkt i arbetet med sjukförsäkringar
              är att vi alla plötsligt kan råka ut för någonting som gör det
              omöjligt att arbeta. Därför är det viktigt att värna om att människor
              som inte kan arbeta på grund av sjukdom ska få en ersättning.
              Så blev det också när allianspartierna kom överens om reformerna
              för sjukförsäkringen.
            </seg>
          </u>
          <u>
            <seg>
              Historiken innan alliansregeringens tillträde var den att många
              människor skickades direkt ut i utanförskap. Det var människor
              som egentligen hade arbetsförmåga som förtidspensionerades eller
              glömdes bort i långa sjukskrivningar. Det drabbade också unga
              människor som borde ha ett helt aktivt liv framför sig.
            </seg>
          </u>
          <u>
            <seg>
              Vi i alliansen införde som bekant ett system med krav på tidiga
              insatser för den som blivit sjukskriven. Tidigare kunde det gå
              månader innan den sjuke fick kontakt med rehabiliteringen. Människor
              for illa, och dessutom belastades statskassan kraftigt.
            </seg>
          </u>
          <u>
            <seg>
              Nu vet vi att vi följer upp. Det ska vara en första kontakt och
              uppföljning efter tre månader och sedan efter sex och tolv månader.
              Det handlar om snabba insatser för rehabilitering, regelbunden
              uppföljning och möjlighet att prova på ett annat arbete.
            </seg>
          </u>
          <u>
            <seg>
              Det är bra med bra principer för sjukförsäkringen. Men det är
              naturligtvis också väldigt viktigt att det rent praktiska fungerar.
              Utbetalningar ska ske i tid. Människor ska få kontakt med ansvariga
              handläggare. Det ska vara rätt betalning till rätt person i rätt
              tid.
            </seg>
          </u>
          <u>
            <seg>
              Uppenbarligen fick Försäkringskassan väldigt stora problem 2007
              och 2008. Vi hade en debatt om det i riksdagen. JO och Statskontoret
              gjorde utredningar och granskningar. Jag själv och många andra
              blev väldigt upprörda över hur många människor som hade fastnat
              i köerna hos Försäkringskassan. Det var då många exempel på människor
              som fått vänta i månader på ganska enkla besked och som inte hade
              fått information om att de hade fyllt i en blankett fel. JO tog
              upp detta, och Statskontoret kom med liknande uppgifter.
            </seg>
          </u>
          <u>
            <seg>
              Bakgrunden var att omorganisationen som skedde i Försäkringskassan
              inte fungerade. Man kan diskutera många olika orsaker till att
              omorganisationen inte fungerade. Det var den omorganisation som
              beslutades redan av den socialdemokratiska regeringen. Men en
              sak var helt uppenbar om man läser vad JO och Statskontoret har
              skrivit: Det berodde inte på regeringen. Det berodde på att man
              underskattade problemen med omorganisationen.
            </seg>
          </u>
          <u>
            <seg>
              Hur som helst var det som hände helt oacceptabelt. Därför vidtog
              regeringen ett antal åtgärder. Det är mycket glädjande att Försäkringskassan
              nu verkar vara på rätt väg. När nu Socialdemokraterna begär en
              debatt kommer den när allt tyder på att det börjar bli bättre
              både när det gäller service och bemötande och när det gäller kötid
              och handläggningstid.
            </seg>
          </u>
          <u>
            <seg>
              Vi fick information i utskottet för bara någon halvtimme sedan
              av generaldirektören. Statistiken som vi såg talar sitt tydliga
              språk. Allt är inte perfekt, och vi ska inte vara nöjda förrän
              allt är perfekt. Men det mesta är betydligt bättre än vad det
              var för några år sedan.
            </seg>
          </u>
          <u>
            <seg>
              När det gäller de rena handläggningstiderna för vanliga sjukpenningärenden
              är de något lägre än vad de var 2006 före alliansregeringens tillträde.
              Egentligen känns detta därför inte som en aktuell debatt när man
              svartmålar så mycket som Veronica Palm från Socialdemokraterna
              gör. Det hade varit aktuellare att svartmåla för två år sedan.
            </seg>
          </u>
          <u>
            <seg>
              Sedan dess har det hänt väldigt mycket positivt. Alliansregeringen
              har vidtagit en hel del välkomna åtgärder som Folkpartiet verkligen
              stöder. Man har gett Försäkringskassan ett uppdrag att hela tiden
              lämna fördjupade underlag om verksamheten till regeringen, man
              har i somras inrättat en inspektion för socialförsäkringen och
              ett serviceåtagande har formulerats.
            </seg>
          </u>
          <u>
            <seg>
              Jag ber er att titta på Försäkringskassans hemsida. Där står
              det väldigt tydligt för olika ärenden vad medborgarna har rätt
              att förvänta sig av Försäkringskassan. Det skulle jag önska att
              fler myndigheter var så tydliga med så att vi medborgare kan se
              vad vi kan förvänta oss och vad vi har anledning att kritisera
              om vi inte får det.
            </seg>
          </u>
          <u>
            <seg>
              Veronica Palm sade att det var en bluff med serviceåtagandet.
              Men statistiken är inte en bluff. Likaså kommenterades vad JO
              sagt. Jag ställde själv frågan när vi hade en hearing med JO för
              ungefär två år sedan: Beror problemen på politiska beslut och
              åtgärder? Det är bara att gå tillbaka och se vad JO sade. Svaret
              blev väldigt tydligt: Nej. Det berodde på att man hanterade omorganisationen
              dåligt. JO:s tydliga svar var att nya reformer ska en myndighet
              klara av.
            </seg>
          </u>
          <u>
            <seg>
              Det är två fel i er argumentation här. Dels är saker och ting
              på väg att bli bättre, dels kan man i första hand inte klandra
              regeringen för de problem som fanns. Vi har ändå tagit ansvaret
              för att göra förbättringar. Vi är alla överens om att Försäkringskassan
              ska hålla en hög servicenivå. Vi följer utvecklingen, men vi undviker
              att svartmåla.
            </seg>
          </u>
          <note type="speaker">
            Anf. 6 LARS GUSTAFSSON (kd):
          </note>
          <u>
            <seg>
              Fru talman! När man ibland står här i kammaren och lyssnar får
              man något slags déjà vu. Man känner igen ganska mycket saker sedan
              tidigare. Den här debatten är tyvärr inget undantag.
            </seg>
          </u>
          <u>
            <seg>
              I den förra debatten i det här ärendet citerade jag den förra
              socialdemokratiska barn- och familjeministern Berit Andnor som
              2004 sade: I dag kan människor få vänta i flera månader på utbetalning
              av sin sjukpenning. Särskilt allvarligt är det att det kan ta
              lika lång tid innan människor får veta att de får någon sjukpenning
              alls. Solveig i Kumla skulle alltså kunna skatta sig ganska lycklig.
            </seg>
          </u>
          <u>
            <seg>
              Den här särskilda debatten känns om en repris av den förra debatten
              om Försäkringskassan. Make till självmål i att begära en särskild
              debatt om handläggningstider i Försäkringskassan får man leta
              efter. Denna min uppfattning förstärktes med eftertryck vid förmiddagens
              sammanträde i socialförsäkringsutskottet där Försäkringskassans
              generaldirektör Adriana Lender redogjorde för arbetet inom myndigheten.
              Hon inledde med orden: Det går bra för Försäkringskassan! Därefter
              redovisades det ena positiva resultatet efter det andra.
            </seg>
          </u>
          <u>
            <seg>
              Frågan man kan ställa sig är om syftet med att begära denna debatt
              är att etablera en ny, stående debattagenda där man avser att
              i denna kammare återkommande diskutera Försäkringskassans handläggningstider.
              Man kan fråga sig hur fruktsamt detta är och om det bidrar till
              en real förbättring för kassans kunder.
            </seg>
          </u>
          <u>
            <seg>
              Det ligger dock nära till hands att Socialdemokraternas avsikt
              att begära debatten beror på brist på egen politisk initiativkraft
              att finna nya politiska frågor av konstruktiv art. Det kan väl
              knappast vara upplysande att återigen få höra om de tillkortakommanden
              som präglat Försäkringskassans funktionssätt under tidigare socialdemokratiska
              regeringar.
            </seg>
          </u>
          <u>
            <seg>
              Som tidigare talare redogjort för finns det flera olika måluppfyllelser
              hos myndigheten Försäkringskassan beroende på vilket område som
              avses. Man arbetar aktivt för att kontinuerligt förbättra sina
              resultat med avsikt att uppnå uppsatta mål, och man lyckas väl.
            </seg>
          </u>
          <u>
            <seg>
              Försäkringskassan har i likhet med Skatteverket under en rad
              år genomfört flera förändringar i myndigheten. Det är därför naturligt
              att det i övergångsfaser blir en ökad belastning för både organisationen
              och de anställda. För detta har ledningen ett ansvar. Detta kan
              dock inte i sig självt vara skäl för att en aktiv regering med
              ansvar för att bedriva en politik för ett bättre försäkringssystem
              som hjälper fler människor att komma tillbaka till ett förvärvsarbete
              ska avstå från att genomföra nödvändiga förändringar för medborgarnas
              bästa.
            </seg>
          </u>
          <u>
            <seg>
              Fru talman! De problem som jag stöter på är inte långa handläggningstider
              av vanliga ärenden, utan tidigare uteblivna rehabiliteringsinsatser.
              Nyligen träffade jag en person som under nio år har haft tidsbegränsade
              sjukersättningar och som trots återkommande begäran om rehabilitering
              inte har fått någon sådan. Det är denna tidiga problematik som
              borde väcka upprörda känslor. Det är allmänt bekant att alliansregeringen
              i samförstånd med Försäkringskassan har ökat anslagen, till och
              med till en nivå som ligger över den som ursprungligen aviserades.
            </seg>
          </u>
          <u>
            <seg>
              Det finns skäl att upprepa det som jag framförde vid den tidigare
              debatten om Försäkringskassan: Det gäller att vidta åtgärder som
              minskar belastningen genom ett effektivt funktionssätt, genom
              klara riktlinjer i organisationen och genom förbättrade handläggningsrutiner
              samt genom att kontinuerligt förbättra servicegraden till kunderna.
              På detta sätt, och inte genom meningslösa debatter, når man bästa
              resultat.
            </seg>
          </u>
          <note type="speaker">
            Anf. 7 LISELOTTE OLSSON (v):
          </note>
          <u>
            <seg>
              Fru talman! Om jag säger trygghet vad tänker ni då på? Tydligen
              har också Husmark Pehrsson funderat lite grann på det ordet. Det
              tycker jag är jättebra, för det är ett viktigt ord. Att vi känner
              trygghet och har trygghet i våra liv är grundläggande för hur
              vi ska må.
            </seg>
          </u>
          <u>
            <seg>
              Men jag tror att vi lägger in lite olika saker i begreppet. För
              de flesta av oss betyder trygghet att vi vet att vi kan betala
              hyran och att vi har mat på bordet och kläder på kroppen. Men
              det ska också betyda att man har rätt att vara sjuk och få möjlighet
              att tillfriskna. Det ska finnas både tid och ekonomisk möjlighet
              till detta. Det är en grundläggande trygghet som borde vara självklar.
            </seg>
          </u>
          <u>
            <seg>
              I begreppet trygghet ligger också möjligheten att blicka framåt
              att veta vad som gäller de kommande månaderna och gärna lite längre
              än så. Men tyvärr finns det många i dagens samhälle som inte vet
              det. De sjuka är en grupp som har fått vänta orimligt länge på
              både beslut och pengar. I fredags fick vi i Rapport se ett exempel
              på en kvinna som hade fått vänta i fem månader i ett överprövningsärende
              på att få veta om hon skulle få sjukersättning. Under de här fem
              månaderna var hon tvungen att göra sig av med allt hon hade. Hon
              var till och med tvungen att tömma sin dotters bankkonto, att
              sälja bilen och så vidare. Hon blev tvungen att söka försörjningsstöd
              på grund av att hon inte hade fått något beslut och de pengar
              som hon hade rätt till.
            </seg>
          </u>
          <u>
            <seg>
              Detta är bara ett exempel. Anmälningarna till JO om orimliga
              väntetider har ökat under året. Det sade också JO i samma intervju
              i Rapport i fredags. Och vi ska veta att anmälningarna bara är
              toppen på isberget, som man brukar säga. Folk gnetar, lånar av
              släktingar och vänner, säljer tillhörigheter och väntar och väntar.
              De väntar på sina rättmätiga pengar.
            </seg>
          </u>
          <u>
            <seg>
              Visst kan man se, rent statistiskt, att det går åt rätt håll
              när det gäller handläggningstiderna. Men fortfarande är det i
              snitt 25 procent som Försäkringskassan inte klarar av under den
              utlovade tiden för serviceåtagandet. Bakom varje procent finns
              sjuka och förtvivlade människor med barn och familjer som lever
              i oro för att klara sin vardag. Solveig Zander raljerade över
              detta och kallade det för att göra en höna av en fjäder. Det tycker
              jag är stötande. Det finns människor bakom varenda procent kom
              ihåg det!
            </seg>
          </u>
          <u>
            <seg>
              Vänsterpartiet har under några år drivit kravet om en garanti
              om utbetalning eller beslut inom en månad. Vi menar att försenade
              utbetalningar från Försäkringskassan skulle ge rätt till dröjsmålsränta
              efter 30 dagar och rätt till skadestånd efter 60 dagar. Regeringen
              och övriga har nu anammat vårt synsätt. Beslutet finns, och en
              utredning ska sjösättas. Jag undrar: Vad händer med den saken,
              ministern? Är någonting på gång? När kan vi vänta oss ett lagförslag
              om detta?
            </seg>
          </u>
          <u>
            <seg>
              Handläggningen av frågan är lite typisk för en högerregering.
              När regler, lagar och villkor ska försämras för medborgarna går
              det snabbt. Varken drabbade eller handläggare hinner med. Men
              när det är någonting som kan bli till den enskildes fördel verkar
              det ta tid och dras i långbänk.
            </seg>
          </u>
          <u>
            <seg>
              Under årens lopp har vi hunnit debattera Försäkringskassans nedgång
              och fall höll jag på att säga, men riktigt så illa är det ju inte
              än. Under alla dessa år har vi sett varningssignaler om att det
              är regeringens politik och brist på ansvar som har slagit undan
              Försäkringskassans möjligheter att göra det den ska.
            </seg>
          </u>
          <u>
            <seg>
              Vi har redan tidigare hört om den gigantiska omorganisation som
              kassan har gjort. Jag skulle också vilja ta upp detta, för det
              är en av orsakerna till att det ser ut som det gör. Det är vi
              tydligen överens om. Om man dessutom lägger till nedskurna anslag,
              att handläggare har fått sluta och så vidare är det självklart
              att det måste märkas någonstans. Och det märks just hos dem som
              inte har fått det de har rätt till.
            </seg>
          </u>
          <u>
            <seg>
              Man har tydligt sagt detta tidigare i alla remissvar, och vi
              har sagt det i alla debatter. Men regeringen vägrar lyssna. Den
              tar inte till sig det, utan genomför detta till vilket pris som
              helst.
            </seg>
          </u>
          <u>
            <seg>
              Nu fortsätter arbetet med den sista delen i utsorteringsfrågan.
              Den ska vi debattera om en månad ungefär. Men det vi vet redan
              nu är att handläggarna på kassan har fått använda en stor del
              av sin tid under de senaste månaderna till att informera dem som
              riskerar att bli utförsäkrade den 1 januari. Det är tid som de
              hade kunnat ägna åt att göra annat.
            </seg>
          </u>
          <u>
            <seg>
              Jag vill varna för situationen för handläggarna på kassan. Den
              kommer att bli ännu mer ansträngd under nästa år. Det hörde vi
              under vår utfrågning i förra veckan. 1 800 anställda kommer att
              lämna Försäkringskassan, och samtidigt kommer tiotusentals sjuka
              att tvingas ut i någon åtgärd. Sedan kommer de tillbaka, och de
              kommer fortfarande att vara sjuka kanske till och med ännu sjukare.
              Men den debatten ska vi som sagt ta senare jag tror att det blir
              den 9 december så vi behöver inte säga så mycket mer om det här.
            </seg>
          </u>
          <u>
            <seg>
              Hela sjukförsäkringen håller på att bli ett enda lapptäcke. Det
              är lappat och omgjort till oigenkännlighet. Under de mer än 100
              år som sjukförsäkringen, socialförsäkringen och för den delen
              a-kassan har byggts upp har målet varit att skapa en trygghet.
              Man ska veta att man trots sjukdom, handikapp eller arbetslöshet
              ska kunna betala hyran. Men nu håller den tryggheten tyvärr på
              att raseras.
            </seg>
          </u>
          <note type="speaker">
            Anf. 8 GUNVOR G ERICSON (mp):
          </note>
          <u>
            <seg>
              Fru talman! I ett rödgrönt Sverige ska ingen behöva lämnas försäkringslös.
              Det går bra för Försäkringskassan, sade Lars Gustafsson. Mediebilden
              är fel, sade Solveig Zander. Men hur går det för de människor
              som behöver kassans hjälp? Det undrar jag.
            </seg>
          </u>
          <u>
            <seg>
              Miljöpartiet har fokus på alla människor som berörs. Vem som
              helst av oss kan bli sjuk eller arbetslös. Ovissheten är stor
              när regeringen hanterar försäkringssystemet som en försöksverkstad
              där man försöker åtgärda de värsta problemen i efterhand. Det
              skapar onödig oro och försämrad rehabilitering. Som vi har hört
              här kan enskilda individer drabbas hårt när de får vänta på pengar
              som de inte vet om de ska få eller ej.
            </seg>
          </u>
          <u>
            <seg>
              Det är den verklighet som de drabbade människorna upplever. Det
              är det som är deras oro. Det försöker nu de borgerliga partierna
              vifta bort. Jag väljer att lyssna på det som människor säger.
            </seg>
          </u>
          <u>
            <seg>
              I andra branscher har målet för regeringen varit regelförenkling.
              Det ska bli lättare för företagen och byråkratin ska minska. Men
              Försäkringskassan tycks vara undantagen. Där är det i stället
              för regelförenkling jakt på fuskare som är ledstjärnan. Det är
              dock ingen konsekvent politik i det avseendet från regeringens
              sida. Fusk med trygghetssystemen ska motverkas med varje till
              buds stående medel. Fusk med skatter ser man mellan fingrarna
              med.
            </seg>
          </u>
          <u>
            <seg>
              Överklagan ska inte längre göras enligt tidigare regelverk. Nu
              är det omprövning inom en annan enhet på kassan som gäller.
            </seg>
          </u>
          <u>
            <seg>
              Det är fortfarande så att sex månader gamla ärenden ligger orörda
              och väntar på handläggning. Som vi har hört här förut var Försäkringskassans
              generaldirektör i utskottet i dag på förmiddagen. Hon bekräftade
              att det finns ärenden som har väntat sedan före sommaren. Det
              är långa handläggningstider, och det är oacceptabelt.
            </seg>
          </u>
          <u>
            <seg>
              Omprövningarna har ökat till 90 000 ärenden. Hälften av det hade
              Försäkringskassan prognostiserat. Detta är en ny regel som har
              införts av den nuvarande regeringen. Samtidigt som omprövningsärendena
              har ändrats har den ena rutinen mer byråkratisk än den andra lagts
              till.
            </seg>
          </u>
          <u>
            <seg>
              Först var det VAB-intyg. Ja, ni vet att när barnen har varit
              sjuka ska dagis skriva intyg som ska lämnas till Försäkringskassan.
              Regeringen införde detta krångliga och byråkratiska system trots
              att Försäkringskassan föreslog en annan modell. Drygt 200 000
              VAB-dagar i månaden handläggs av Försäkringskassan. Det är en
              rejält ökad arbetsbelastning att kontrollera de här blanketterna
              för en myndighet som redan var hårt pressad. Lägg därtill det
              extra jobbet för förskolepersonal och föräldrar.
            </seg>
          </u>
          <u>
            <seg>
              Sedan var det servicekontraktet. Det är väl bra att den som är
              i behov av pengar från Försäkringskassan ska få service, men vi
              ska minnas varför servicekontraktet kom till. Det var efter sommaren
              när regeringen infört nya regler mitt i en omorganisation och
              kassan inte hann med att handlägga. Det var faktiskt så. Men ändå
              är det så i dag, den 10 november 2009, att en person som begär
              sjukpenning och får ett avslag som ska omprövas inte har en personlig
              handläggare att vända sig till. Man har inte heller något servicekontrakt
              att ta ställning till eftersom det inte gäller alla. Det gäller
              bara vissa.
            </seg>
          </u>
          <u>
            <seg>
              När ni införde de här reglerna sade de faktiskt själva på Försäkringskassan
              att VAB-intygen var en starkt bidragande orsak till det uppmärksammade
              problemet med försenade utbetalningar. VAB-intygen är en kollektiv
              bestraffning av alla småbarnsföräldrar grundat på en kraftigt
              överdriven misstanke om ett utbrett fusk och utan påvisad effekt
              när det gäller försenade utbetalningar, men de ger mer byråkrati.
            </seg>
          </u>
          <u>
            <seg>
              Jag undrar om det inte skulle vara en bra grej att ta bort intygen,
              och jag skulle gärna vilja höra om inte ministern kan tänka sig
              att ta bort VAB-intygen. Om vi vill ha en smidig kassa som ger
              människor intyg och pengar i tid behövs inte de här VAB-intygen.
              Det skulle vara en ganska enkel åtgärd att vidta för att möta
              de här förtvivlade människorna.
            </seg>
          </u>
          <u>
            <seg>
              Det finns också andra fall. Jag har fått berättat för mig om
              en tjej som heter Kristina. Hon har varit sjuk i tio år i utmattningsdepression.
              Med undantag för det första året har hon försökt att studera eller
              arbetat deltid och delvis haft sjukpenning eller sjukersättning.
              Hon har försökt att omskola sig och gjort det på eget initiativ.
              Så sent som 2007 meddelades Kristina att hon skulle genomgå en
              försäkringsmedicinsk undersökning. Hon hade då 25-procentig sjukersättning.
              I januari 2008 genomgick hon en fyradagarsutredning, och man rekommenderade
              då att höja sjukersättningsnivån till 50 procent. Det blev en
              rundgång, hon fick avslag och omprövningen avslogs ändå. Hon vet
              inte om hon ska få sjukpenningen, och hon går runt i det här systemet.
              Då vill hon träffa en handläggare, men det får hon inte, och hon
              har inget servicekontrakt som hon kan hänvisa till. Det gäller
              inte henne.
            </seg>
          </u>
          <u>
            <seg>
              Är det inte dags att ompröva detta regelverk?
            </seg>
          </u>
          <note type="speaker">
            Anf. 9 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Det misslyckade Pilaprojektet, som ni startade tillsammans
              med Socialdemokraterna och som ledde denna kvinna till felaktiga
              insatser, kan vi diskutera en annan dag, Gunvor G Ericson. Jag
              instämmer till fullo med Gunvor G Ericson i hur fel detta var.
              Därför har vi också tagit bort det.
            </seg>
          </u>
          <u>
            <seg>
              En viktig del av det ansvar som regeringen har är att ge Försäkringskassan
              tillräckligt med resurser för att de ska kunna ge en god service.
              Regeringen har därför i budgetpropositionen och tillhörande tilläggsbudgetar
              vilket Socialdemokraterna alltid har försett Försäkringskassan
              med, så kom inte med något annat, Veronica Palm föreslagit en
              omfattande resursförstärkning för Försäkringskassan både 2009
              och kommande år. För 2009 har Försäkringskassan tillförts 950
              miljoner kronor i tilläggsbudget, och för kommande år har anslaget
              höjts med 600 miljoner kronor. Detta är, mina vänner, vad Försäkringskassan
              själv har hemställt om att få av regeringen för att klara sin
              service.
            </seg>
          </u>
          <u>
            <seg>
              Jag bedömer alltså att Försäkringskassan har fått resurser som
              ska göra det möjligt att upprätthålla en snabb och säker handläggning.
              Samma bedömning verkar också Veronica Palm och Socialdemokraterna
              göra eftersom de har samma siffror i budgeten vad gäller Försäkringskassans
              resurser som denna regering har.
            </seg>
          </u>
          <u>
            <seg>
              Fru talman! I slutet av sommaren fick 90 procent sin sjukpenning
              inom 30 dagar. Handläggningstiderna kan bli ytterligare kortare,
              och rättssäkerheten ska stärkas. Det är viktigt för socialförsäkringens
              legitimitet.
            </seg>
          </u>
          <u>
            <seg>
              Jag hade inte tänkt ta upp det, men efter Veronica Palm politiska
              retorik om bluff och jojo vill jag återigen säga att tilläggsbudgetar
              är någonting som Socialdemokraterna har haft i alla tider när
              det gäller Försäkringskassan. När det gäller bluff om service
              vill jag bara påminna om en sak. Jag tänkte inte ta upp det, men
              jag gör det för visa hur fel Veronica Palms politiska retorik
              är. Under sommaren i år fick 82 procent sina ansökningar om sjukersättning
              beviljade inom 120 dagar. När Socialdemokraterna satt i majoritet
              under den förra mandatperioden fick 46 procent sina ansökningar
              om sjukersättning beviljade inom 120 dagar. Jag är inte nöjd med
              82 procent, men jag kan inte kalla det för bluff när man under
              Veronica Palms och Socialdemokraternas tid biföll endast 46 procent.
              Det visar bara hur ihålig den politiska retoriken är.
            </seg>
          </u>
          <u>
            <seg>
              För mig är det självklart att rätt person ska få rätt ersättning
              i rätt tid. Försäkringskassans serviceåtagande är viktigt och
              måste också hållas. Folk ska veta vad de kan förvänta sig. Det
              är inte lätt att inte få pengar i tid. Jag är helt medveten om
              detta. Det är också min absoluta ambition att stärka och öka säkerheten
              och rättssäkerheten på Försäkringskassan så att folk får pengar
              i tid.
            </seg>
          </u>
          <u>
            <seg>
              Därför är det viktigt att jag också gav Försäkringskassan i uppdrag
              att sammanställa ett serviceåtagande, och mer kommer också.
            </seg>
          </u>
          <u>
            <seg>
              En ny myndighet, Inspektionen över socialförsäkringar, har tillsatts
              av denna regering den 1 juli i år. Den vill Vänsterpartiet inte
              ha. Vänsterpartiet vill inte ha en oberoende tillsyn som ska säkerställa
              effektiviteten och kontrollen över våra socialförsäkringar. Man
              vill ha politiker i en nämnd i stället som ska bestämma över denna
              enorma myndighet.
            </seg>
          </u>
          <u>
            <seg>
              Jag har också för en månad sedan tillsatt en utredning som ska
              ta fram förslag på att arbetsgivare ska lämna uppgifter varje
              månad om lön och skatteavdrag för varje anställd. Det gör det
              möjligt att fastställa personers inkomster utan att vänta på intyg
              eller kontakt med arbetsgivare. De som tjänar på det är medborgarna
              som kommer att få sina ersättningar betydligt snabbare och mer
              korrekt.
            </seg>
          </u>
          <note type="speaker">
            Anf. 10 VERONICA PALM (s):
          </note>
          <u>
            <seg>
              Fru talman! Jag har den djupaste respekt för Försäkringskassans
              handläggare och för Försäkringskassans ledning och deras arbete.
              Jag vill verkligen att tilltron till Försäkringskassan ska vara
              hög. Jag har inga ambitioner att svartmåla Försäkringskassan.
              Men när jag lyssnar på de borgerliga ledamöterna i den här debatten
              blir det mer och mer tydligt för mig att man använder en retorik
              som jag inte trodde tillhörde sanna liberaler. Man använder en
              retorik där man sätter myndigheter före människan. Det är värt
              att uppmärksamma. Jag tror att det kan vara en och annan väljare
              som kan tycka att det kan vara spännande. Myndigheten och att
              försvara myndigheten är viktigare än de människor som finns inne
              i den. Det syns också på de nya sjukskrivningsreglerna med dogmatiska
              tidsgränser som är ensidigt riktade mot den enskilda sjuka individen
              allt för att värna ett system som passar högerns människosyn som
              innebär att folk blir friskare för att de blir fattigare. Det
              är ganska tydligt att myndigheter och system är viktigare än människor
              i högerns Sverige.
            </seg>
          </u>
          <u>
            <seg>
              Kanske är det också därför som det är så viktigt att försvara
              den här servicebluffen. Då handlar det inte om vilka tider utbetalningarna
              sker på och hur många procent som man klarar, utan det handlar
              om vad det var som man förespeglade medborgarna att man skulle
              göra. Man sade: Vi tar ansvar för att du ska veta när du får ut
              din rättmätiga ersättning från försäkringssystemet.
            </seg>
          </u>
          <u>
            <seg>
              Det blev inte så, utan det blev i stället en del av en hemsida
              där handläggningstider listas och där man utifrån dem generellt
              kan förvänta sig att man har rätt att få ut sin ersättning på
              precis samma tider som tidigare. Det är alltså ingen skillnad,
              utan man gjorde bara en ny del av hemsidan.
            </seg>
          </u>
          <u>
            <seg>
              Detta bygger på att allting är rätt från början och bara i de
              enklaste försäkringsslagen. Alla vi som har varit inne i välfärdsförsäkringarna
              vet att det inte finns speciellt många enkla försäkringsslag.
              Ett exempel på någon som inte omfattas av det här serviceåtagandet
              är pappan som var hemma för vård av sjukt barn en vecka innan
              jullovet började. Sedan blev det jullov, och det fanns ingen möjlighet
              att lämna in några VAB-intyg och få dem påskrivna. Sedan blev
              det nyår, sedan var man på ett annat fritis och sedan hade det
              gått fyra veckor.
            </seg>
          </u>
          <u>
            <seg>
              Inte heller bostadsbidraget som måste ändras för att hyran höjs
              omfattas. Det gör inte heller omprövningen av sjukpenningen för
              att man har passerat 180-dagarsgränsen och bedöms alldeles för
              hårt trots att man enligt behandlande läkare skulle kunna ha rätt
              till en sjukpenning. Därtill finns 89 997 ytterligare människor
              som i dag inte kan omfattas av serviceåtagandet. De vill inte
              ha mer servicebluff! Och det är inte dem som det gäller. De vill
              ha sin rättmätiga ersättning i rätt tid.
            </seg>
          </u>
          <u>
            <seg>
              Sanningen är också att budgeten för Försäkringskassan har minskat.
              Det fasta förvaltningsanslaget har minskat. Hemställanden från
              Försäkringskassan som inte är tillgodosedda ligger kvar.
            </seg>
          </u>
          <u>
            <seg>
              Jag vill avsluta med att ställa en rak fråga till statsrådet
              Husmark Pehrsson då mitt syfte med den här debatten är att kräva
              politiskt ansvar: Vad gör ni nu?
            </seg>
          </u>
          <note type="speaker">
            Anf. 11 SOLVEIG ZANDER (c):
          </note>
          <u>
            <seg>
              Fru talman! Jag vill börja där jag slutade förra gången. Jag
              tror att jag sade att 74 procent inte blev uppfyllda i tid när
              det gällde bostadstillägg till pensionärer. Det var ju naturligtvis
              tvärtom. Det var 74 procent som fick det inom rätt tid. Jag vill
              säga det så att ingen på något sätt får fel uppfattning om detta.
            </seg>
          </u>
          <u>
            <seg>
              Sedan måste vi säga att den här debatten handlar om långa handläggningstider
              hos Försäkringskassan. Vi har nu i olika debattinlägg hört att
              det handlar om just en specifik sak när det gäller Försäkringskassan,
              och det är detta med omprövningsärenden, det vill säga att någon
              begär att ärendet ska tittas på igen av olika anledningar.
            </seg>
          </u>
          <u>
            <seg>
              Generaldirektör Adriana Lender, som vi har träffat på utskottet
              här på förmiddagen, sade att ett stort antal av dessa ärenden
              handlar om föräldrapenningen. Man begär föräldrapenning, och så
              kommer man inte in med det intyg i tid som Veronica Palm berättade
              om alldeles nyss. Det betyder att ärendet avförs, för då tror
              man inte att den föräldern vill ha föräldrapenningen, och då kallas
              det för ett omprövningsärende. Men det är så enkelt att när man
              sedan kommer in med det intyg som man ska ha från dagis eller
              från skolan får man sina pengar. Större och krångligare är alltså
              inte dessa omprövningsärenden.
            </seg>
          </u>
          <u>
            <seg>
              Det är ungefär 90 000 ärenden, och då vet vi att 60 miljoner
              utbetalningar varje år sker från Försäkringskassan. Man behöver
              inte vara så duktig på matte för att inse att det är ungefär 0,15
              procent som är omprövningsärenden. Men jag vill tydligt säga,
              vilket jag sade i mitt förra inlägg, att ingen människa ska vänta
              längre än nödvändigt. Det är ju jätteviktigt! Så länge det finns
              en människa som inte får sin ersättning i rätt tid är det ju någonting
              som myndigheten ska se över, och det gör de också.
            </seg>
          </u>
          <u>
            <seg>
              Generaldirektören sade också att tack vare den nya reformen och
              tack vare att det nu är 96 000 personer färre som är i utanförskap
              än vad det var i augusti 2006 det är alltså 96 000 personer som
              är friska till skillnad från då får personal hos Försäkringskassan
              andra uppgifter än att betala ut sjukpenning. Då kan de läras
              om, och de får möjligheter att jobba med dessa långa sjukfall
              eller omprövningsärenden för att möjliggöra att dessa balanser
              ska avvecklas. Vi vet också att det här missnöjet som man säger
              finns hos försäkringstagare är större innan man har träffat en
              handläggare än vad det är efteråt.
            </seg>
          </u>
          <u>
            <seg>
              Då, gott folk, är det ju inte så att det är alliansen som på
              något sätt vill svartmåla Försäkringskassan. Fast jag är liberal
              säger jag att myndigheten inte ska svartmålas. Vem är det som
              försöker svartmåla och säga att man gör fel inom Försäkringskassan?
              Ja, det är inte alliansen. Alltså måste det vara den andra sidan,
              nämligen den socialdemokratiska vänsterkartellen, som gör allt
              för att visa att Försäkringskassan inte gör rätt.
            </seg>
          </u>
          <note type="speaker">
            Anf. 12 ULF NILSSON (fp):
          </note>
          <u>
            <seg>
              Fru talman! Oppositionen talar om att myndigheten inte ska gå
              före människan. Det tycker jag är väldigt klokt. Det är det som
              jag har haft mest problem med när det gäller det gamla, före detta
              stora regeringspartiet. Jag tycker att ni väldigt ofta har satt
              myndigheterna före människan.
            </seg>
          </u>
          <u>
            <seg>
              Alliansens reaktioner på de rapporter och utredningar som har
              kommit har ju verkligen visat att vi sätter människan före myndigheten.
              Vi har haft utfrågningar, hearingar, och vi har startat ett förbättringsarbete.
              Vi har ökat kraven på Försäkringskassan, och vi har inrättat,
              som vi har hört här, serviceåtaganden och en inspektion.
            </seg>
          </u>
          <u>
            <seg>
              Det är lite brist på självkritik när inte minst Socialdemokraterna,
              men även de två partier som stödde den förra regeringen, inte
              alls talar om att ni verkligen inte kritiserade myndigheten Försäkringskassan
              och dess service under den tiden som ni var i regeringsställning.
            </seg>
          </u>
          <u>
            <seg>
              När rapporterna kom 2006 om växande köer och så vidare och ni
              fortfarande hade regeringsansvar, vilka förslag hade ni då för
              att förbättra servicen, när ni nu tycker att den här inspektionen
              och serviceåtagandet är så dåliga? Vilka förslag hade ni? Vilka
              kommentarer hade ni när alla rapporter kom våren 2006 om att köerna
              växte? Då var det ni som hade regeringsansvaret, men det verkar
              inte som om ni någonsin riktigt erkände att det faktiskt var problem.
            </seg>
          </u>
          <u>
            <seg>
              Vi har hört flera gånger att när det gäller väldigt många stora
              handläggningstyper, till exempel sjukpeng, är köerna kortare nu
              än vad de var då. Vi är inte nöjda med det, utan vi ska gå vidare,
              men det är en felaktig debatt om man utmålar det som att allting
              har blivit sämre.
            </seg>
          </u>
          <u>
            <seg>
              Det är naturligtvis, fru talman, väldigt viktigt att allmänheten
              och människorna i samhället har ett stort förtroende för sjukförsäkringssystemet
              och även för myndigheten. Därför är det viktigt med mycket bra
              service, och därför är det viktigt med rättvisa beslut och med
              utbetalningar som inte försätter människor i nödsituationer. Det
              är också viktigt att fusk minimeras. Många människor i det här
              samhället betalar gärna solidariskt till dem som drabbas av sjukdom
              eller måste ta hand om sjuka barn, men de sviktar i sin solidaritet
              om de får reda på att det är väldigt många som utnyttjar systemet
              på ett felaktigt sätt.
            </seg>
          </u>
          <u>
            <seg>
              Därför ska vi ha det på ett bra sätt utan att krångla till det.
              Vi hörde Solveig Zander berätta hur man ska hantera en del ärenden
              enklare i fortsättningen, men att det behövs en kontroll för att
              undvika fusk tror jag att de allra flesta medborgare i Sverige
              faktiskt ställer upp på.
            </seg>
          </u>
          <u>
            <seg>
              Handläggningstider har vi talat fram och tillbaka om här, och
              det är väldigt mycket positivt som kommer, men vi som är engagerade
              i de här frågorna är naturligtvis inte nöjda förrän det i stort
              sett fungerar i alla ärenden. Så ska målet vara. Det ligger gamla
              ärenden som släpar efter sedan den mörka, besvärliga tiden för
              några år sedan, och det drar fortfarande ned statistiken, medan
              en väldigt stor del av de nya ärendena fungerar bra och inom stipulerad
              tid. Det är den stora delen, omkring 90 procent. Samtidigt är
              det som sagt var inte minst de gamla omprövningsärendena som tar
              tid.
            </seg>
          </u>
          <u>
            <seg>
              Vi är på rätt väg, och vi i alliansen tar det här på största
              allvar. Med alla åtgärder vi vidtar sätter vi faktiskt människan
              före systemet.
            </seg>
          </u>
          <note>
            (Applåder)
          </note>
          <note type="speaker">
            Anf. 13 LARS GUSTAFSSON (kd):
          </note>
          <u>
            <seg>
              Fru talman! När man hör på inläggen här börjar man ibland undra
              om det är ämnet för dagen som ska diskuteras eller om vi ska prata
              om något annat. Enligt överskriften på debatten handlar det om
              långa handläggningstider hos Försäkringskassan, och så börjar
              man tala om att man inte ser människorna. Men vi pratar faktiskt
              om en myndighet, och då blir jag konfunderad över hur man tänker.
              Jag tycker att det är bra om man håller sig till ärendena.
            </seg>
          </u>
          <u>
            <seg>
              Ska man titta på det så kallade människoperspektivet kan man
              fråga sig hur det har varit historiskt. Om man travesterar oppositionens
              slogan lite kan man säga att i ett rödgrönt Sverige ska alla få
              ett bidrag. Man ska ha ett införsäkringsintyg; man ska inte utförsäkras.
            </seg>
          </u>
          <u>
            <seg>
              Så har det varit. 140 personer om dagen förtidspensionerades!
              Detta är inte gripet ur luften, utan det är alla överens om. Är
              det så vi ska ha försäkringssystemet? Är det så vi ska respektera
              människovärdet? Är det så vi ska få människor att känna självkänsla
              i att kunna skapa sin egen framtid? Nej vi ska ta till vara varje
              människas möjlighet, och då krävs det en lång rad andra åtgärder
              som ligger utanför Försäkringskassan.
            </seg>
          </u>
          <u>
            <seg>
              Eftersom en del broderar ut det i den här debatten kan jag tala
              om att vi snart får ett fritt vårdval i Sverige. Vi får minskade
              vårdköer. Vi får fler apotek. Det kan ju bara vara bra för att
              minska ohälsan. Oppositionen är emot det, vet jag, men det är
              en annan sak.
            </seg>
          </u>
          <u>
            <seg>
              Låt mig klart deklarera att långa handläggningstider varken är
              bra eller acceptabelt, särskilt inte för dem som är starkt beroende
              av sin ersättning och har små förutsättningar och små ekonomier.
              Det är därför det är så viktigt att de uppgifter och underlag
              som kommer in är riktiga och finns till hands när man ska fatta
              beslut. Vi vet ju att många ärenden går tillbaka på grund av att
              det fattas uppgifter, och detta har vi kritiserat och skickat
              över till regeringen. Med riktiga uppgifter minskar man överklagandefrekvensen,
              även om det finns de som vill testa sina ärenden och anser att
              de har skäl.
            </seg>
          </u>
          <u>
            <seg>
              Det stora och grundläggande problem som alliansregeringen har
              fått ta tag i är en tidigare, felaktig process vid sjukskrivning
              och rehabilitering. Det är hela den långa kedjan som är så viktig.
              Vi som har spelat fotboll vet att det är väldigt bra om en kedja
              är intakt, för annars blir man ensam målgörare, och det är rätt
              så svårt.
            </seg>
          </u>
          <u>
            <seg>
              Fru talman! Jag tror att det är viktigt att man när man inrättar
              olika beslut, inte bara från myndighetens sida utan även från
              politisk sida, ser hur verkligheten är och vad som är effektivt.
              Ibland måste myndigheten kunna säga nej. Ibland är det så att
              man inte har rätt till ersättning. Men ibland har man rätt till
              ersättning, och då ska man också få hjälp att få den. Den är dock
              inte ovillkorlig, utan man ska hjälpas tillbaka till ett eget
              liv så långt det är möjligt. Varje människa ska få tillbaka möjligheten
              att försörja sig själv, och det var därför som vi ibland emot
              expertråd faktiskt införde möjligheten för tidigare förtidspensionerade
              att pröva att arbeta.
            </seg>
          </u>
          <u>
            <seg>
              Det borde vara ett rimligt bevis på vilket människoperspektiv
              vi har, i alla fall jag som kristdemokrat.
            </seg>
          </u>
          <note type="speaker">
            Anf. 14 LISELOTTE OLSSON (v):
          </note>
          <u>
            <seg>
              Fru talman! I mitt förra anförande tog jag upp varningssignalerna
              från sjuka, pensionärer, handläggare, Justitieombudsmannen, föräldrar
              och fack om att regeringens politik och brist på ansvar håller
              på att omöjliggöra för Försäkringskassan att klara sina uppgifter.
            </seg>
          </u>
          <u>
            <seg>
              Vi har pratat om detta lite fram och tillbaka, så jag ska inte
              säga allt igen.
            </seg>
          </u>
          <u>
            <seg>
              Vi är väl överens om att en av kassans viktigaste uppgifter är
              att ge de försäkrade deras pengar i rätt och rimlig tid. Det tycker
              jag att alla som har varit uppe har sagt. Det kan handla om föräldrar
              som har varit hemma för vård av sjukt barn, pensionärer som väntar
              på sitt bostadsbidrag eller bostadstillägg eller sjuka som ska
              ha sin sjukpenning eller sjukersättning.
            </seg>
          </u>
          <u>
            <seg>
              Som jag sade i mitt förra inlägg är just de som väntar på besked
              om sjukersättning eller omprövning i vissa fall en hårt drabbad
              grupp. Väntetider på tre fyra månader är inte ovanliga. När det
              gäller just den här gruppen är det inte bara de sjuka som drabbas,
              utan det spiller över på andra samhällsfunktioner.
            </seg>
          </u>
          <u>
            <seg>
              Jag ska ge ett exempel. I dag är det väldigt ovanligt att man
              får sjukintyg som sträcker sig över flera månader. Den som väntar
              på beslut om omprövning eller sjukersättning som det handlar om
              i många fall måste under denna väntetid uppsöka läkare för att
              få sitt intyg förlängt. Jag vet inte exakt hur många det handlar
              om, men vi kan vara överens om att det handlar om tiotusentals
              människor över hela Sverige. Om vi säger att dessa tiotusentals
              människor tvingas göra två onödiga läkarbesök för att få sina
              intyg förlängda och varje läkarbesök tar 30 minuter handlar det
              lågt räknat om tio läkartjänster som tas i anspråk på grund av
              att Försäkringskassan har så långa väntetider.
            </seg>
          </u>
          <u>
            <seg>
              Jag undrar om ni har diskuterat detta med Sveriges kommuner och
              landsting. Vad säger landstingen om det här? Jag tycker att dessa
              läkartjänster kunde ha gjort mer nytta på andra sätt.
            </seg>
          </u>
          <u>
            <seg>
              När man ser på statistiken angående handläggningstiderna sticker
              några ärendeslag ut. Det är bostadstillägg till pensionärer; där
              nådde man serviceåtagandet till 39 procent. Jag skulle gärna vilja
              ha en förklaring till vad det beror på.
            </seg>
          </u>
          <u>
            <seg>
              När det gäller underhållsstöd klarar Försäkringskassan inte att
              betala ut i tid enligt serviceåtagandet i nästan 40 procent av
              fallen. Det tycker jag är skrämmande, för vi vet att många ensamstående
              har det väldigt knapert och verkligen behöver få sina pengar i
              tid.
            </seg>
          </u>
          <u>
            <seg>
              Vet någon vad det beror på? Jag skulle gärna vilja ha ett svar
              på det. Ämnar ministern och högersidan göra något åt det?
            </seg>
          </u>
          <u>
            <seg>
              Det var några saker som Lars Gustafsson sade som jag har lust
              att bemöta, men jag ska inte göra det.
            </seg>
          </u>
          <note type="speaker">
            Anf. 15 GUNVOR G ERICSON (mp):
          </note>
          <u>
            <seg>
              Fru talman! Jag fortsätter att berätta om Kristina som är en
              av alla dem som hör av sig till mig. Det är inte så enkelt att
              man bara kan skylla på tidigare regering, Cristina Husmark Pehrsson.
            </seg>
          </u>
          <u>
            <seg>
              I januari genomgick Kristina som sagt var en fyradagarsutredning.
              Den resulterade i två saker, dels att ersättningsnivån rekommenderas
              höjas till 50 procent, dels att själva undersökningens påfrestning
              innebar att hon drabbades av återfall i sin depression.
            </seg>
          </u>
          <note>
            Försäkringskassan fattade ändå beslutet att avslå sjukpenningbegäran.
            Då begärdes omprövning. Ytterligare utlåtanden från ordinarie
            läkare, kuratorer och terapeuter utfärdades, alla i samma tonart:
            Arbetsförmåga noll. Omprövningen avslogs ändå.
          </note>
          <u>
            <seg>
              Sjukpenningen för två följdperioder har också avslagits. Till
              tidigare intyg har lagts ett tredje utlåtande från en läkare med
              specialistkompetens, men hon noterade bristande arbetsförmåga
              bortom sjukersättningsnivån. Det ska också noteras att denna läkare
              var samma person som lett den försäkringsmedicinska utredningen
              i januari. Den behandlande läkaren har bett att få diskutera fallet
              med handläggaren på Försäkringskassan men har nekats.
            </seg>
          </u>
          <u>
            <seg>
              Vad råder ministern henne och alla andra människor som väntar
              på besked om de ska få sjukpenning eller ej att göra? Hur ska
              Kristina kunna uppleva den trygghet som ministern pratade om i
              sitt inledningsanförande när all hennes kraft går åt till att
              reda ut sin ekonomiska situation och knappt räcker ens till det,
              vilket negativt påverkar den här personens sjukdom?
            </seg>
          </u>
          <u>
            <seg>
              Exemplet Kristina får inga pengar av kassan. Hennes ombud får
              inte tala med handläggaren för tidig bedömning eftersom hon inte
              har blivit beviljad sjukpenning. Det finns inget ärende.
            </seg>
          </u>
          <u>
            <seg>
              Mitt uppe i detta ska regeringen införa det fjärde steget i den
              så kallade rehabiliteringskedjan, som har lett till försäkringslöshet
              för många människor. Dessa ändringar, som nu genomförs i det fjärde
              steget, kommer också att påverka Försäkringskassans arbetsbörda
              och handläggningstider.
            </seg>
          </u>
          <u>
            <seg>
              Ministern bemötte inte med ett ord det som sagts om de administrativa
              regelbördor som vilar på Försäkringskassan när det gäller vård
              av barn, intygen som nu krävs från dagis och hanteringen av dessa
              200 000 intyg i månaden. Vore det inte bättre att man avlastade
              kassan de intygen och såg till att människor fick en trygg och
              rättssäker bedömning?
            </seg>
          </u>
          <u>
            <seg>
              Inspektionen som ministern berättar nu har kommit till är jättebra,
              visst, men den tittar inte på enskilda människors ärenden utan
              på systemet. Miljöpartiet vill se ett helt nytt, modernt trygghetssystem
              med en dörr in. Det går inte att lappa och laga i det här trasiga
              sjukförsäkringssystemet. Vi vill slå ihop Försäkringskassan, Arbetsförmedlingen
              och kommunernas försörjningsstöd så att människor slipper att
              bollas runt. Vi måste ha individens bästa för ögonen. Det gäller
              både handläggningstider och möjlighet att komma tillbaka till
              ett arbetsliv där alla kan få plats.
            </seg>
          </u>
          <note type="speaker">
            Anf. 16 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Till Miljöpartiet vill jag säga att vi om ungefär
              15 minuter har en interpellationsdebatt om VAB-intygen. Låt oss
              återkomma till dem då.
            </seg>
          </u>
          <u>
            <seg>
              Vad gäller att slå mot myndigheterna säger jag: Titta på Norge
              där man har gjort detta. Nio av tio får inte sina ersättningar
              i tid.
            </seg>
          </u>
          <u>
            <seg>
              Oppositionen kritiserar, men här hör vi tydligt att det inte
              finns några alternativ. Förslagen från oppositionen lyser med
              sin frånvaro.
            </seg>
          </u>
          <u>
            <seg>
              Att handläggningstiderna blev långa under 2008 är inte acceptabelt.
              Att tiderna för överklagande är långa är inte acceptabelt. Jag
              vill vara väldigt tydlig med detta.
            </seg>
          </u>
          <u>
            <seg>
              Det intensiva arbete som har utförts av Försäkringskassans personal
              har också givit ett gott resultat. I dag kan vi konstatera att
              handläggningstiderna i de allra flesta fall är historiskt korta.
              Handläggningstider för beviljande av sjukersättning har aldrig
              varit så här korta.
            </seg>
          </u>
          <u>
            <seg>
              Fru talman! Bland de första åtgärder jag vidtog som socialförsäkringsminister
              var att bilda och starta myndigheten för kontroll och granskning.
              Revision, kontroll och tillsyn slarvade den förra regeringen med
              när man tog bort tillsynsmyndigheten över socialförsäkringarna
              när man bildade den nya Försäkringskassan. Man har låtit Försäkringskassan
              utöva tillsyn över sig själv. Det är inte rimligt med det ansvar
              som denna myndighet har. Inspektionen över socialförsäkringen
              började sin verksamhet den 1 juli i år.
            </seg>
          </u>
          <u>
            <seg>
              Jag ska svara på Veronica Palms frågor. Sedan vill jag ställa
              en fråga tillbaka och hoppas också få ett tydligt svar.
            </seg>
          </u>
          <u>
            <seg>
              Försäkringskassan har fått de resurser den har äskat.
            </seg>
          </u>
          <u>
            <seg>
              Tillsynsmyndigheten över socialförsäkringarna avvecklades av
              er 2005. Varför kommer ni att stödja Vänsterpartiets förslag att
              avveckla Inspektionen över socialförsäkringen och i stället tillsätta
              politiskt valda nämnder?
            </seg>
          </u>
          <u>
            <seg>
              När det gäller utredningar har vi en på gång. Det är på tal om
              vad vi ska göra. Arbetsgivarna ska lämna uppgifter månadsvis.
              Det gör att vi inte behöver ta in nya uppgifter, nya intyg och
              göra nya kontroller innan beslut fattas. Den utredningen är färdig
              om ett halvår.
            </seg>
          </u>
          <u>
            <seg>
              Bluff och jojo får stå för Veronica Palm och Socialdemokraterna.
            </seg>
          </u>
          <note type="speaker">
            Anf. 17 VERONICA PALM (s):
          </note>
          <u>
            <seg>
              Fru talman! Cristina Husmark Pehrsson vet lika väl som övriga
              kammaren att Socialdemokraterna har ställt sig bakom en tillsyn
              när det gäller socialförsäkringarna.
            </seg>
          </u>
          <u>
            <seg>
              Jag vill bemöta några saker. Jag kan inte hålla mig längre. När
              Solveig Zander pratar om utanförskapet blir det ju helt barockt.
              Det vet vi allihop här inne och jag hoppas att några tv-tittare
              också vet det att om man räknar på utanförskapet på samma sätt
              som den här regeringen gjorde innan man blev regering har det
              ökat med 60 000 personer. Det kan vi vara överens om.
            </seg>
          </u>
          <u>
            <seg>
              När Solveig Zander nu säger att utanförskapet minskar förutsätter
              jag att man räknar med dem som man nu kastar ut ur sjukförsäkringen
              så att de hamnar utanför utanförskapet i något ännu längre bort.
              Så kan vi inte ha det. Det är mer än ett halvår kvar tills valrörelsen
              börjar. Vi måste åtminstone hålla ordning på siffrorna. Utanförskapet
              som ni räknade innan ni bildade regering har ökat med 60 000 människor.
              Det är vi överens om.
            </seg>
          </u>
          <u>
            <seg>
              När det gäller debatten som sådan var det vi begärde från Socialdemokraternas
              sida en aktuell debatt. Det borde inte överraska någon i den här
              salen att de som har regeringsmakten just nu är fyra borgerliga
              partier. Det var om det handlaget och hur den regeringskonstellationen
              handhar verksamheten i myndigheterna som det var meningen att
              debatten skulle handla, inte vad som hände för tre fyra eller
              sex sju år sedan.
            </seg>
          </u>
          <u>
            <seg>
              Jag upplever inte att jag har fått speciellt mycket svar på frågan
              vad som kommer att hända. Det må vara hänt! Jag tycker att det
              är värre för de människor som nu väntar på att få sina beslut,
              på att få ut sina rättmätiga ersättningar och som faktiskt upplever
              att de inte kommer in i Försäkringskassan. För deras skull hade
              jag hoppats att regeringen hade kunnat ge tydligare besked om
              hur man hanterar Försäkringskassan i framtiden.
            </seg>
          </u>
          <note type="speaker">
            Anf. 18 SOLVEIG ZANDER (c):
          </note>
          <u>
            <seg>
              Fru talman! Den aktuella debatten om långa handläggningstider
              på Försäkringskassan som vi har nu begärde Socialdemokraterna
              för ungefär tre veckor sedan. De fick svar på näst intill alla
              sina frågor på förmiddagen när vi träffade generaldirektören på
              Försäkringskassan.
            </seg>
          </u>
          <u>
            <seg>
              Hon redogjorde också för sin kontakt med regeringen, dit man
              från myndigheten ska rapportera vad man gör för att komma till
              rätta med olika delar som myndigheten ansvarar för. En av de viktiga
              sakerna var att man skulle fatta rätt beslut. För att fatta rätt
              beslut kan det ibland, i mycket krångliga ärenden, fordras en
              lång handläggningstid. Det är också ett av skälen till att det
              tar längre tid.
            </seg>
          </u>
          <u>
            <seg>
              En sak är viktig, och det tror jag att våra lyssnare undrar över.
              Det är om den socialdemokratiska vänsterkartellen ska riva upp
              det socialförsäkringssystem vi nu har infört. Vad jag förstått
              när jag har studerat deras budget är det ingenting som säger att
              man ska riva upp reformen. Det tror jag är viktigt att ha med
              sig, för det kan förefalla som om det skulle ha varit så.
            </seg>
          </u>
          <u>
            <seg>
              Vi vet också att reformen har givit positiva resultat. Vi har
              sänkt sjuktalen. Det är inget påhitt, utan det är verklighet.
              Man ser att 7,8 procent färre är sjukskrivna i dag om man tittar
              på jämförande siffror från förra året. Jämför vi med hur det var
              i augusti 2006 ser vi att det var betydligt högre tal. De personerna
              har gått tillbaka till sina jobb. Att kunna vara självförsörjande
              är en viktig del för att inte hamna i utanförskap. Det handlar
              om en bra handläggning, bland annat från myndigheten.
            </seg>
          </u>
          <note type="speaker">
            Anf. 19 ULF NILSSON (fp):
          </note>
          <u>
            <seg>
              Fru talman! Vi har talat en del om vad som har hänt och om vad
              alliansregeringen har genomfört. Vi har formulerat ett tydligt
              serviceåtagande, inrättat en inspektion och tillsatt en utredning
              som ska föreslå ekonomisk kompensation för människor som drabbas
              av felaktig hantering och långa handläggningstider. Egentligen
              är jag osäker på vad oppositionen tycker om dessa åtgärder om
              de tycker att de är felaktiga.
            </seg>
          </u>
          <u>
            <seg>
              Miljöpartiet talade om ett enskilt fall, Kristina, som har fått
              vänta. Varje sådant fall är naturligtvis upprörande. Jag känner
              inte till det fallet, men vi har hela tiden för ögonen att Försäkringskassan
              inte ska låta människor vänta i onödan. Även om saker och ting
              har blivit mycket bättre nu är varje gång en människas ärende
              inte har blivit hanterat på ett rättssäkert och servicemässigt
              bra sätt ett misslyckande.
            </seg>
          </u>
          <u>
            <seg>
              Mitt intryck av morgonens genomgång av Försäkringskassans arbete
              i utskottet är att kassan arbetar utifrån de principerna. Det
              är helt uppenbart att regeringen arbetar utifrån de principerna.
              Jag ska se om jag får tala med någon som har lyssnat eller tittat
              på debatten. Jag kan inte svara på eller ge ett enda konkret exempel
              på något förslag som något av oppositionspartierna har om vad
              de vill göra med Försäkringskassan och principerna för att få
              kortare handläggningstider. Det finns några företrädare kvar som
              kanske kan nämna något, men jag har faktiskt inte hört något konkret
              förslag. Det är märkligt med tanke på tonläget. I denna aktuella
              debatt glömmer man samtidigt bort att saker och ting har blivit
              bättre, i många fall mycket bättre än vad det var på den gamla
              regeringens tid.
            </seg>
          </u>
          <note type="speaker">
            Anf. 20 LARS GUSTAFSSON (kd):
          </note>
          <u>
            <seg>
              Fru talman! Jag avrundar mina inlägg i den här debatten med att
              konstatera för dem som eventuellt lyssnar och tittar att system
              inte ska byggas för systemens skull utan för människans skull.
              De ska syfta till att varje individ ska ges möjlighet till egen
              försörjning genom ett eget arbete så långt det över huvud taget
              är möjligt utifrån den individens egna förutsättningar.
            </seg>
          </u>
          <u>
            <seg>
              Ett av problemen när det gäller överklagande, som har tagits
              upp här, som Riksrevisionen har tittat på och som vi har biträtt
              i utskottet, är att Försäkringskassan använder sig för lite av
              så kallat särskilt läkarutlåtande, som skulle eliminera vissa
              av fallen. Det är vad jag kallar för second opinion. Det är vad
              man i övrigt kallar det för i sjukvården. Om man hade använt detta
              vid tveksamma fall hade många av dessa överklaganden kunnat lösas
              och vi hade sluppit långa hanteringar.
            </seg>
          </u>
          <u>
            <seg>
              En annan fråga som vi kristdemokrater har tagit upp och Centerpartiet
              är inne på det är att utveckla Finsammodellen och även Socsammodellen
              mer. Det skulle underlätta för vissa personer som befinner sig
              i det svåra gränslandet. Den frågan arbetar vi med inom regeringen.
            </seg>
          </u>
          <u>
            <seg>
              Vi måste fortsätta att utveckla den reform som redan har påbörjats
              så att den blir fullgod. Ingen reform är färdig i sig själv, men
              den bygger på att man får ett korrekt bemötande och en korrekt
              bedömning av sin sak samt att man ges en möjlighet att gå tillbaka
              till ett arbete utifrån sin förmåga. Att hamna utanför i det som
              tidigare kallades förtidspension ska vara sista utvägen. Det är
              min och Kristdemokraternas uppfattning. Många av de förtidspensionerade
              som jag har träffat talar om att de aldrig fick chansen, men vi
              kristdemokrater vill ge dem chansen en gång till.
            </seg>
          </u>
          <note type="speaker">
            Anf. 21 LISELOTTE OLSSON (v):
          </note>
          <u>
            <seg>
              Fru talman! Jag ändrade mig när jag hörde alla frågor som ställdes
              i sista minuten. Jag tänkte därför försöka svara på några frågor
              som ni har ställt från regeringens sida.
            </seg>
          </u>
          <u>
            <seg>
              Ni efterlyser alternativ från oppositionens sida, den rödgröna
              sidan. Jag vill först hänvisa till vår gemensamma motion som vi
              väckte i förra veckan. Den finns på den rödgröna bloggen, om ni
              inte hittar den på något annat sätt. Där står vår gemensamma uppfattning.
              Bland annat ska ingen utförsäkras. Läs motionen, och då får ni
              veta vad vi vill gemensamt.
            </seg>
          </u>
          <u>
            <seg>
              Jag ska prata lite grann om Vänsterpartiet. Vi har också förslag
              på hur vi vill ha det. Vi har ett förslag som vi kallar för rehabstrategi.
              Förslaget kommer att presenteras i skriftlig form under veckan,
              och det går också att få tag i om ni är intresserade av alternativ.
            </seg>
          </u>
          <u>
            <seg>
              Alla ska ha rätt att må bra. De ska få hjälp och stöd. Alla ska
              få ett personligt rehabiliteringsombud. Det är en bit som har
              fattats i sjukförsäkringen. Det ska vara en ökad ekonomisk trygghet
              i socialförsäkringen, det vill säga höjda nivåer. Man ska veta
              att man har råd att leva trots att man blir sjuk. Det ska inte
              finnas någon stupstock, och ingen ska utförsäkras.
            </seg>
          </u>
          <u>
            <seg>
              Vänsterpartiet vill också ha tillbaka möjligheten till en tidsbegränsad
              sjukersättning. Nu ska man i princip vara slut för att få sjukersättning.
              En svägerska till mig fick veta av sin läkare att om hon har en
              krossad hjärna och amputerade ben och armar kanske hon kan få
              sjukersättning.
            </seg>
          </u>
          <u>
            <seg>
              Jag fick också en annan fråga jag tror det var Husmark Pehrsson
              som ställde den om att vi raljerade om att vi vill ha politiker
              i nämnder. Vänsterpartiet vill ha tillbaka socialförsäkringsnämnderna.
              Jag tror att det är en garant för att vanliga människor ska ha
              insyn i socialförsäkringen så att den ska bli så bra som den bara
              kan. Det är ingenting som bara proffs ska sköta, utan också vanliga
              människors inblick, kunskap och empati behövs i socialförsäkringen.
            </seg>
          </u>
          <note type="speaker">
            Anf. 22 GUNVOR G ERICSON (mp):
          </note>
          <u>
            <seg>
              Fru talman! Vi hörde de borgerliga företrädarna säga att vi inte
              hade några förslag. Att inte lyssna eller att osynliggöra brukar
              kallas för härskarteknik. Jag blir förvånad när man säger så eftersom
              jag i mitt förra inlägg sade att Miljöpartiet vill ha ett helt
              nytt, modernt och överskådligt trygghetssystem med en dörr in.
              Vi kallar det för arbetslivstrygghet.
            </seg>
          </u>
          <u>
            <seg>
              Jag upprepar: Slå ihop arbetsförmedling, försäkringskassa och
              försörjningsstöd. Ta bort kravet på VAB-intyg på dagis, som bara
              leder till administration och inte är speciellt effektivt.
            </seg>
          </u>
          <u>
            <seg>
              Jag är besviken över denna debatt. Det låter precis som att ni
              som sitter i regeringen nu är nöjda med hur det fungerar och tycker
              att det inte behövs några större förändringar några procent hit
              eller dit är inte nöjda, men i det stora hela fungerar det.
            </seg>
          </u>
          <u>
            <seg>
              Visst får många människor ersättning i tid, men det är alldeles
              för många som får vänta alldeles för länge och det är oacceptabelt.
              Tyvärr har inte Kristina och alla andra som har drabbats fått
              några svar i dag, annat än de fyra borgerliga partiernas svar
              att det fungerar bra i det stora hela. Jag tycker inte det. Jag
              tycker att vi kan vara ödmjuka och säga att sjukförsäkringen inte
              fungerar som den borde. Handläggningstiderna är för långa, och
              det vill vi göra något åt. Ett sätt är att ta bort VAB-intygen.
              Ett annat sätt är att se över hur vi kan få ett bättre regelverk
              som helhet. Att kasta ut människor handlar om en stor värderingsskillnad
              i människosyn mellan de fyra borgerliga partierna och oss i den
              rödgröna oppositionen.
            </seg>
          </u>
          <u>
            <seg>
              Jag vill ha ett tryggt och säkert sjukförsäkringssystem, och
              det kommer vi säkert att debattera igen.
            </seg>
          </u>
          <note type="speaker">
            Anf. 23 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Vi skulle i dag debattera Försäkringskassans handläggningstider,
              men det verkar snarare som att det har blivit en socialförsäkringsdebatt
              i vid bemärkelse. Jag kan inte tolka det som annat än att oppositionen
              inte har några alternativ utan gömmer sig bakom politisk retorik
              och ord som jojo och bluff. Det man vill höra är att regeringen
              ser allvarligt på att människor inte får sin ersättning i tid.
            </seg>
          </u>
          <u>
            <seg>
              Jag har här försökt att förklara alla de insatser som denna regering
              gör. Jag är inte nöjd. Vi fortsätter att diskutera. Jag kommer
              att ha ett möte med Försäkringskassans styrelse i veckan där jag
              också kommer att ta upp det här.
            </seg>
          </u>
          <u>
            <seg>
              Den har här debatten visar också en väldigt stor splittring inom
              oppositionen när det gäller två väsentliga frågor. Det ena handlar
              om pengarna i Försäkringskassan. Där är oppositionen inte överens.
              Det andra handlar om att vi får ett besked om att Socialdemokraterna
              nu vill stå bakom regeringens förslag om att ha en tillsynsmyndighet,
              Inspektionen för socialförsäkringen. Vänsterpartiet vill inte
              ha detta. Det tycker jag är helt bedrövligt, och det är rättsosäkert
              gentemot den enskilda individen.
            </seg>
          </u>
          <u>
            <seg>
              En annan skillnad är att Vänsterpartiet nu helt plötsligt säger
              att de vill ha kvar den tidsbegränsade sjukförsäkringen. Min uppfattning
              är att Socialdemokraterna, efter ett eventuellt maktskifte, inte
              vill återinföra en tidsbegränsad förtidspension. Det är en total
              splittring, precis som vanligt.
            </seg>
          </u>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollen för den 2, 3 och 4 november.
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Andre vice talmannen meddelade att onsdagen den 11 november kl.
            09.00 skulle interpellationssvar utgå.
          </note>
          <note>
            Bordläggningsplenum skulle äga rum kl. 16.15 .
          </note>
          <note>
            4 § Meddelande om frågestund
          </note>
          <note>
            Andre vice talmannen meddelade att vid frågestunden torsdagen
            den 12 november kl. 14.00 skulle följande statsråd närvara:
          </note>
          <note>
            Utrikesminister Carl Bildt (m), statsrådet Cristina Husmark Pehrsson
            (m), statsrådet Maria Larsson (kd), statsrådet Åsa Torstensson
            (c) och kulturminister Lena Adelsohn Liljeroth (m).
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2009/10:63
          </note>
          <note>
            Interpellation 2009/10:63 Pensionärsskatten och jämställdheten
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:64
          </note>
          <note>
            Interpellation 2009/10:64 Pensionärsskatten
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:65
          </note>
          <note>
            Interpellation 2009/10:65 Pensionärsuppgörelsen, pensionärsskatten
            och Göteborg
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:66
          </note>
          <note>
            Interpellation 2009/10:66 Skillnaden i beskattning mellan pensionär
            och förvärvsarbetande
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:69
          </note>
          <note>
            Interpellation 2009/10:69 Pensionärsskatten
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:70
          </note>
          <note>
            Interpellation 2009/10:70 Pensionärerna och skatten
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:71
          </note>
          <note>
            Interpellation 2009/10:71 Växande skuldsättning och pensionärsskatten
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:73
          </note>
          <note>
            Interpellation 2009/10:73 Pensionärsskatten i Stockholmsregionen
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:74
          </note>
          <note>
            Interpellation 2009/10:74 Pensionärsskatten i Skåne
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:75
          </note>
          <note>
            Interpellation 2009/10:75 Pensionärernas högre skatt och Gävleborgs
            utveckling
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:81
          </note>
          <note>
            Interpellation 2009/10:81 Beskattningen av förtidspensionärer
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:83
          </note>
          <note>
            Interpellation 2009/10:83 Beskattning av pension
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2009/10:90
          </note>
          <note>
            Interpellation 2009/10:90 Den svenska arbetsmarknadsmodellen
          </note>
          <note>
            Interpellationen kommer att besvaras fredag 20 november 2009.
          </note>
          <u>
            <seg>
              Skälet till dröjsmålet är tjänsteresor.
            </seg>
          </u>
          <note>
            Karin Renman
          </note>
          <note>
            6 § Svar på interpellation 2009/10:51 om ekonomisk ersättning
            vid vård av sjukt barn
          </note>
          <note type="speaker">
            Anf. 24 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Matilda Ernkrans har frågat mig om jag avser att
              ta några initiativ för att tillse att föräldrar kan lita på att
              de kan få ekonomisk ersättning med tillfällig föräldrapenning
              vid vård av sjukt barn.
            </seg>
          </u>
          <u>
            <seg>
              Tillfällig föräldrapenning ska ge föräldrar ekonomiskt stöd när
              barn blir sjuka eller när deras ordinarie vårdare blir sjuk och
              föräldern därför behöver avstå från sitt förvärvsarbete. Regeringen
              är därför angelägen om att denna förmån ur ett legitimitetsperspektiv
              inte används felaktigt.
            </seg>
          </u>
          <u>
            <seg>
              I syfte att hindra ett missbruk av tillfällig föräldrapenning
              gäller från och med den 1 juli 2008 att en förälder, för rätt
              till tillfällig föräldrapenning för vård av barn som inte har
              fyllt tolv år, med intyg eller på annat sätt ska styrka barnets
              frånvaro från förskola, familjedaghem, fritidshem eller skola
              där barnet normalt vistas.
            </seg>
          </u>
          <u>
            <seg>
              Den som vill ha en socialförsäkringsförmån hade i princip redan
              före den 1 juli 2008 en bevisskyldighet för att han eller hon
              uppfyller förutsättningarna för denna förmån.
            </seg>
          </u>
          <u>
            <seg>
              Jag vill avslutningsvis informera Matilda Ernkrans om att regeringen
              inför genomförandet av den nya bestämmelsen var väl medveten om
              att det i vissa undantagsfall inte går att upprätthålla något
              krav på att barnets frånvaro ska styrkas. Därför infördes också
              en regel om att kravet på att styrka barnets frånvaro från förskola
              eller liknande inte gäller om det finns särskilda skäl för att
              ändå betala ut tillfällig föräldrapenning även om barnets frånvaro
              en viss dag inte har styrkts vare sig med intyg eller på annat
              sätt.
            </seg>
          </u>
          <u>
            <seg>
              Självklart kommer regeringen att följa de nya reglerna, precis
              som vi alltid gör när nya bestämmelser införs.
            </seg>
          </u>
          <note type="speaker">
            Anf. 25 MATILDA ERNKRANS (s):
          </note>
          <u>
            <seg>
              Fru talman! Jag hoppas att du, Cristina Husmark Pehrsson, som
              är ansvarig minister, nu inte bara ser mig, en ganska arg oppositionspolitiker
              och socialdemokrat. Jag hoppas att du också ser alla de föräldrar
              som står vid min sida, som har vänt sig till mig med sin oro och
              sin ilska.
            </seg>
          </u>
          <u>
            <seg>
              Jag har träffat dem i Hallsberg, i Kumla, i Örebro, i Askersund,
              i Nora, i Stockholm, i Huddinge, i Borlänge i hela Sverige. Det
              är föräldrar som är bekymrade och upprörda över införandet av
              ett VAB-intyg och vad det har gjort för deras möjligheter att
              vara hemma för vård av sjukt barn.
            </seg>
          </u>
          <u>
            <seg>
              Vi socialdemokrater var redan tidigt mycket kritiska till det
              här VAB-intyget. Vi tycker att det bara är ett ökat byråkratiskt
              krångel, och vi tycker att det blir alltmer orimligt ju längre
              tiden går.
            </seg>
          </u>
          <u>
            <seg>
              Bland annat har Försäkringskassan fått en ökad administrativ
              börda. Och vi funderar över när föräldrar med snoriga barn blev
              problemet? Är det verkligen rätt att förskole- och skolpersonal
              får leka poliser i fråga om föräldraförsäkringen i stället för
              att lägga den tiden på barnen i barngruppen?
            </seg>
          </u>
          <u>
            <seg>
              Utöver den kritik som redan är känd och som vi redan har framfört
              visar det sig nu att VAB-intygens införande faktiskt har inneburit
              att man har beskurit föräldrars möjlighet att få ersättning vid
              vård av sjukt barn. I praktiken finns det nämligen ingen som skriver
              intyg för barnen om barnen blir sjuka under inarbetade semesterdagar
              och inte heller om intyget lämnas ut för sent.
            </seg>
          </u>
          <u>
            <seg>
              Jag är fullständigt övertygad om att varje förälder vill det
              bästa för sina barn. När barnen blir sjuka är man alltid lite
              orolig, även om det bara är en vanlig förkylning. Möjligheten
              att med ersättning via tillfällig föräldrapenning vara hemma från
              sitt arbete för att vara med sina sjuka barn är väldigt viktig
              för mig.
            </seg>
          </u>
          <u>
            <seg>
              Av den anledningen ställde jag också den här interpellationen.
              Svaret jag får är att ministern inte är redo att ta några initiativ
              för att tillse att föräldrarna faktiskt kan lita på att de får
              en ekonomisk ersättning med tillfällig föräldrapenning när de
              vårdar sina sjuka barn. Därför måste jag ställa en fråga.
            </seg>
          </u>
          <u>
            <seg>
              Låt mig ge ett exempel! En familj har tre veckors inarbetad semester.
              I familjen finns två barn. Båda barnen blir sjuka i influensa,
              som smittar ganska lätt. Föräldrarna får ingen ersättning för
              de dagar då de har sina sjuka barn hemma under sin inarbetade
              semester eftersom det inte är någon som skriver ett intyg för
              de här barnen.
            </seg>
          </u>
          <u>
            <seg>
              Detta är hårt arbetande föräldrar som har avstått löneutrymme
              för att kunna ha en föräldraförsäkring som man kan lita på. Det
              handlar om att man ska kunna avstå från sitt arbete för att vara
              hemma och vårda sjuka barn. Är det rätt att de här föräldrarna
              inte får några pengar?
            </seg>
          </u>
          <note type="speaker">
            Anf. 26 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Jag tycker att det är lite underligt att vi ska undanta
              en hel grupp, i det här fallet föräldrar, och att de inte ska
              behöva lämna något intyg och styrka att de har varit borta, till
              exempel från sitt arbete. Ska en person som går till doktorn en
              gång varannan vecka inte behöva styrka det med ett sjukintyg till
              Försäkringskassan för att få ut ersättning?
            </seg>
          </u>
          <u>
            <seg>
              Jag förstår inte varför några, i detta fall föräldrar, ska slippa
              undan att visa att de har fått ett löneavdrag och därför vill
              ha en ersättning från försäkringen. Jag tycker inte att det legitimerar
              sjukförsäkringen.
            </seg>
          </u>
          <u>
            <seg>
              Det finns många undantag när man slipper krav på intyg: när barnet
              har ferier, när barnet går i skolan och blir sjukt strax innan
              lovet men fortsätter att vara sjukt under lovet om det redan finns
              intyg från läkare eller sköterska, om föräldern på annat sätt
              kan styrka barnets frånvaro när föräldrar inte råder över en situation
              där det finns hinder att få tag på ett intyg, om barnet vanligen
              vistas hos släkting eller annan person som tar hand om barnet.
              Det finns en mängd undantag som kan ge stöd och hjälp.
            </seg>
          </u>
          <u>
            <seg>
              Jag vill ha det bekräftat: Kommer Socialdemokraterna att ta bort
              VAB-intyget? Jag vill ha ett ja eller nej på det.
            </seg>
          </u>
          <u>
            <seg>
              Under den förra interpellationsdebatten sade Socialdemokraterna:
              Vi kommer att avskaffa VAB-intyget.
            </seg>
          </u>
          <u>
            <seg>
              Det vill jag ha svar på. Det handlar om 4 miljarder kronor och
              en grupp personer, i detta fall föräldrar som inte ska behöva
              visa att de har varit frånvarande från sitt arbete för att ta
              hand om sjukt barn. Det är viktigt för föräldrar att få veta om
              ni tänker ta bort det.
            </seg>
          </u>
          <u>
            <seg>
              Däremot tänker jag fortsätta att följa reformen och se om vi
              kan göra det enklare för föräldrar att meddela, enklare att lämna
              in ett intyg, om intygets utformning kan bli ännu bättre, och
              så vidare. Det ligger i sakens natur att vi kommer att arbeta
              med det, och jag vet att Försäkringskassan tittar på intygets
              utformning.
            </seg>
          </u>
          <u>
            <seg>
              Men jag tänker inte bidra till att ta bort ett intyg som visar
              att man har varit frånvarande och därför har rätt att hämta hem
              pengar från sjukförsäkringen, det vill säga skattebetalarnas inbetalda
              pengar. Det handlar om att de används på ett rätt och riktigt
              sätt.
            </seg>
          </u>
          <u>
            <seg>
              Jag fick en levande beskrivning av hur många föräldrar som står
              bakom. Då kan jag säga att den underhandsinformation jag har från
              Försäkringskassans utvärdering visar att allmänheten inte tycker
              att det är besvärligt. 90 procent av intygen kommer nu in i tid.
              De är riktigt utformade. De är rätt utformade. Det tar inte så
              lång tid att se över intygen, för de skannas, och de är rätt ifyllda.
            </seg>
          </u>
          <u>
            <seg>
              Föräldrar har lärt sig. Det är en rutin. Till och med utredningen
              nu från Försäkringskassan visar att förskolan tycker att det här
              är mycket bättre än att Försäkringskassan ringer upp och kontrollerar,
              kanske flera veckor efteråt.
            </seg>
          </u>
          <u>
            <seg>
              Så vi har lite olika bilder. Min övertygelse är i alla fall att
              jag inte tänker medverka till att ta bort intygen, däremot att
              kanske göra dem bättre.
            </seg>
          </u>
          <note type="speaker">
            Anf. 27 MATILDA ERNKRANS (s):
          </note>
          <u>
            <seg>
              Fru talman! Det känns bra men samtidigt sorgligt att ministern
              så klart och tydligt här uttrycker att hon minsann tänker vara
              garanten för att föräldrar som den enda gruppen i det här samhället
              ska fortsätta att få dubbelintyga för att få ut sina pengar från
              en social försäkring som de själva har avstått löneutrymme för
              att finansiera. För så är det. Föräldrar är för den borgerliga
              regeringen det stora problemet. De är de stora fuskarna, och de
              är de enda som ska dubbelintyga för att få ut pengarna från försäkringen.
              Det gäller ingen annan grupp.
            </seg>
          </u>
          <u>
            <seg>
              Faktum är att du intygar först på blanketten från Försäkringskassan
              att du på heder och samvete lämnar uppgifter som är riktiga. Sedan
              är föräldrar den enda grupp i Sverige som måste ha ett intyg till,
              ett intyg från förskolan eller skolan om att barnen faktiskt har
              varit frånvarande den dag man söker ersättning för.
            </seg>
          </u>
          <u>
            <seg>
              Det är jätteskönt att höra att den borgerliga regeringen tar
              ett så klart och tydligt ställningstagande mot Sveriges föräldrar.
              Jag kan berätta att en rödgrön regering ledd av socialdemokrater
              kommer att avskaffa VAB-intyget. Det finns mycket bättre, effektivare
              och mer rättssäkra sätt att se till att våra försäkringar används
              på ett rätt och riktigt sätt.
            </seg>
          </u>
          <u>
            <seg>
              Det kanske kan vara idé att prata med generaldirektören för Försäkringskassan.
              Hon har i dag på förmiddagen informerat oss om att om det lämnas
              in en blankett om att man ansöker om ersättning med tillfällig
              föräldrapenning och det inte finns något intyg med avskrivs efter
              en tid det ärendet.
            </seg>
          </u>
          <u>
            <seg>
              Det kan vara bra att prata med generaldirektören som ska sköta
              det här om du nu känner dig trygg med att man kan få ut pengar
              även om man inte har något intyg. Jag känner mig absolut inte
              lika trygg med det.
            </seg>
          </u>
          <u>
            <seg>
              Och jag fick inte svar på frågan. Anser ministern när det gäller
              föräldrar som under sin inarbetade semester får sjuka barn där
              hemma att det är rätt att de inte ska få några pengar från den
              föräldraförsäkring som de själva har avstått löneutrymme för att
              finansiera?
            </seg>
          </u>
          <u>
            <seg>
              Jag vill återkoppla till att ministern inte tänker ta några initiativ.
              Du är nöjd med sakernas ordning. Jag får bära med mig det till
              de föräldrar som hör av sig till mig så får väl du prata med de
              föräldrar som hör av sig till dig.
            </seg>
          </u>
          <u>
            <seg>
              Jag inser nu att det här inte längre handlar om föräldrar och
              barn eller fusk. Det handlar om ideologi. Jag har haft svårt att
              förstå när föräldrar med snoriga ungar blev det stora problemet
              och att de som enda grupp skulle tvingas dubbelintyga för att
              få del av en socialförsäkring.
            </seg>
          </u>
          <u>
            <seg>
              Jag har haft svårt att förstå varför hårt arbetande föräldrar
              med sjuka barn ska beskäras sin rätt och möjlighet att få del
              av en försäkring som de själva har finansierat med avstått löneutrymme
              för att de ska kunna avstå från sitt arbete och vara hemma med
              sina sjuka barn.
            </seg>
          </u>
          <u>
            <seg>
              Jag förstår nu att det handlar om ideologi. Jag skulle bli glad
              om den moderata ministern kunde erkänna att det handlar om ideologi.
              Det handlar om att effektivt beskära människors möjlighet till
              socialförsäkring.
            </seg>
          </u>
          <u>
            <seg>
              Ni gör det med sjukförsäkringen, effektivt genom att lägga in
              en stupstock. Människor skrivs ut ur försäkringen, oavsett om
              de är friska eller sjuka.
            </seg>
          </u>
          <u>
            <seg>
              Ni gör det med föräldraförsäkringen med VAB-intygen. Föräldrar
              kan inte längre lita på att de får ersättning via försäkringen
              när de är hemma med sina sjuka barn.
            </seg>
          </u>
          <u>
            <seg>
              Det handlar om ideologi. Det handlar om att du inte vill ha ett
              välfärdsland med generella socialförsäkringar, med standardtrygghet
              och som bygger på en inkomstbortfallsprincip. Erkänn det nu, ansvarig
              minister!
            </seg>
          </u>
          <note type="speaker">
            Anf. 28 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Matilda Ernkrans har rätt i en sak. Det handlar om
              ideologi. Det handlar om att jag vill värna skattebetalarnas pengar
              så att de inte betalas ut på ett felaktigt sätt. Det är min ideologi.
            </seg>
          </u>
          <u>
            <seg>
              Min ideologi handlar också om att jag tycker att det är rättvist
              att man om man är borta och får ett löneavdrag och ska hämta hem
              pengar från vårt trygghetssystem ska visa att man har rätt till
              det. Det är min ideologi, och det är Moderaternas ideologi. Det
              kallas för en ansvarsfull politik. Jag beklagar om Matilda Ernkrans
              ser det som ett problem.
            </seg>
          </u>
          <u>
            <seg>
              4 miljarder kronor ska inte behöva kontrolleras i statens budget,
              säger Matilda Ernkrans. Ni kommer att avveckla detta.
            </seg>
          </u>
          <u>
            <seg>
              Ni vill också införa stickprovskontroller igen. Jag kan inte
              i min vildaste fantasi tänka mig något mer rättsosäkert än när
              Försäkringskassan ringer upp bakom ryggen på föräldrarna. Så var
              det under er tid.
            </seg>
          </u>
          <u>
            <seg>
              Man ringde upp till arbetsgivare och förskolor och frågade: Var
              Lisa Larsson borta den 4 oktober? Så ska man se efter, och Lisa
              Larsson, mamma, har ingen aning om att man efterforskar hennes
              situation den 4 oktober.
            </seg>
          </u>
          <u>
            <seg>
              Ni vill ta bort VAB-intygen, ta bort kontrollen över 4 miljarder.
              Ni vill låta människor ha fri tillgång till föräldrapenning vid
              vård av sjukt barn, och ni vill minska rättssäkerheten genom att
              i stället införa stickprovskontroller.
            </seg>
          </u>
          <u>
            <seg>
              Ni säger att det är ineffektivt med VAB-intyg. Nej, det är det
              inte. Nu kommer 90 procent in inom en vecka.
            </seg>
          </u>
          <u>
            <seg>
              Ni säger att det är dyrt. Nej. Försäkringskassan säger själv
              att stickprovskontrollerna kostade lika mycket. Dessutom är det
              mer rättssäkert nu.
            </seg>
          </u>
          <u>
            <seg>
              Ni säger att det är krångligt. Det tycker inte Försäkringskassan.
              I underhandsinformation från tjänstemän på Försäkringskassan säger
              de följande:
            </seg>
          </u>
          <u>
            <seg>
              Försäkringskassans uppfattning är att förskolan tycker att intyget
              är bättre än när Försäkringskassan ringer och stör verksamheten.
              Försäkringskassan har haft kontakt med många förskolor.
            </seg>
          </u>
          <u>
            <seg>
              De säger vidare: Allmänheten klagar inte på intyget mer än att
              man tycker att det känns omodernt med pappershantering.
            </seg>
          </u>
          <u>
            <seg>
              Det är jag beredd att titta på. Men jag kommer inte att vika
              så länge jag kan bestämma från att ska man hämta hem pengar från
              vårt trygghetssystem ska vi också se till att legitimiteten är
              kvar i det trygghetssystemet. Det betyder att det betalas ut rätt
              ersättning till rätt person.
            </seg>
          </u>
          <u>
            <seg>
              Jag tycker inte att det är krångligare. En genomsnittsförälder
              är borta mellan tre och åtta dagar om året. Det finns många som
              går till sjukvården mycket oftare. Jag förstår inte varför föräldrar
              ska slippa visa ett intyg som ger dem rätt att hämta hem ersättning.
              Det ska en gammal person göra som kanske behöver gå till doktorn
              varenda vecka för att få sina intyg.
            </seg>
          </u>
          <u>
            <seg>
              Vad är det som gör att den gamla damen som går till doktorn ofta
              ska ha sjukintyg, men inte en förälder vars barn är borta tre
              till åtta dagar?
            </seg>
          </u>
          <u>
            <seg>
              Det verkar som om Matilda Ernkrans talar i egen sak.
            </seg>
          </u>
          <note type="speaker">
            Anf. 29 MATILDA ERNKRANS (s):
          </note>
          <u>
            <seg>
              Fru talman! Det som ministern säger är ju inte sant. Den gamla
              damen som går till vården behöver inte ha ett intyg från första
              dagen för att hon ska få ut pengar från en eventuell sjukförsäkring.
              Det ministern säger är inte sant.
            </seg>
          </u>
          <u>
            <seg>
              Föräldrar är den enda grupp som måste dubbelintyga från dag ett
              för att eventuellt få ut pengar från en socialförsäkring som de
              själva har avstått lön för att finansiera.
            </seg>
          </u>
          <u>
            <seg>
              Självklart ska människor visa att de har rätt till försäkringen.
              Självklart ska vi ta ansvar för socialförsäkringarna så att människor
              får rätt ersättning i rätt tid och för att försäkringarna inte
              missbrukas. Det behöver inte en moderat socialförsäkringsminister
              tala om för en socialdemokrat.
            </seg>
          </u>
          <u>
            <seg>
              Vi har varit med och byggt upp de här systemen. Vi har varit
              med och byggt upp den här modellen. Vi kommer att vara de första
              att se till att socialförsäkringssystemen fungerar som de ska
              fungera.
            </seg>
          </u>
          <u>
            <seg>
              Man får ju de svar man frågar efter. Du får väl luta dig mot
              Försäkringskassans generaldirektör och nöja dig med det du får
              skrivet på ett papper.
            </seg>
          </u>
          <u>
            <seg>
              Om man sitter med ansvar, som den här regeringen nu gör, har
              man skyldighet att själv ställa frågor om det man inte har svar
              på. Hur kommer det sig till exempel att antalet omprövningar har
              mer än fördubblats det senaste året när det gäller avslag från
              Försäkringskassan?
            </seg>
          </u>
          <u>
            <seg>
              Hur kommer det sig att generaldirektören inte ens kan svara på
              hur många avslag som leder till omprövning? Hur kommer det sig
              att Försäkringskassans generaldirektör inte ens vet hur många
              av dem som berör VAB-intygen?
            </seg>
          </u>
          <u>
            <seg>
              Det handlar om ansvar.
            </seg>
          </u>
          <u>
            <seg>
              Det är fantastiskt att ministern redan har lämnat över regeringsmakten
              till oss. Jag tar tacksamt emot den 2010, men jag tror att vi
              måste ha ett val först. Ministern beskriver exakt vad vi ska göra
              med politiken. Ta ansvar för din egen politik och ge svar till
              föräldrarna.
            </seg>
          </u>
          <u>
            <seg>
              Är det rätt att de med inarbetad semester inte får några pengar
              när deras barn är sjuka? Ska deras rätt till föräldraförsäkring
              beskäras?
            </seg>
          </u>
          <note type="speaker">
            Anf. 30 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Som vanligt när Socialdemokraterna kommer upp i talarstolen
              och inte har någon lösning börjar de med politisk retorik och
              anklagar regeringen.
            </seg>
          </u>
          <u>
            <seg>
              Jag värnar sjukförsäkringen. Vi har genomfört den största reformen
              någonsin. Vi vill hjälpa människor. De ska inte gå i passiva insatser
              och bli förtidspensionerade mot sin vilja 140 personer om dagen.
            </seg>
          </u>
          <u>
            <seg>
              Låt mig påminna om den rapport som Anna Hedborg har lämnat från
              en utredning som ni själva tillsatte. Den sade att sjukförsäkringen
              under er tid var ett hyckleri.
            </seg>
          </u>
          <u>
            <seg>
              Nu ska jag inte frångå ämnet mer, men det är det som Socialdemokraterna
              har gjort i hela debatten.
            </seg>
          </u>
          <u>
            <seg>
              Vi vill ge människor stöd och hjälp i tid. Vi vill också värna
              sjukförsäkringen, och vi vill värna föräldraförsäkringen.
            </seg>
          </u>
          <u>
            <seg>
              Jag vill verkligen se till att människor får sin ersättning i
              tid också när de är hemma och vårdar sjuka barn.
            </seg>
          </u>
          <u>
            <seg>
              Socialdemokraterna har föreslagit att intyget ska komma från
              arbetsgivarna. Jag kan inte förstå hur arbetsgivarna ska kunna
              intyga att barnet är borta från dagis. Det är nämligen det sjuka
              barnets frånvaro från dagis som medger att föräldrarna är hemma
              och vårdar sjukt barn och därför får ersättning.
            </seg>
          </u>
          <u>
            <seg>
              Jag är beredd att titta på intyget. Jag är beredd att titta på
              hur vi kan modernisera det och göra det bättre. Låt oss titta
              på de förslag som finns.
            </seg>
          </u>
          <u>
            <seg>
              Jag tycker fortfarande att det är självklart att det ska finnas
              ett intyg från föräldrarna om de vill hämta hem pengar från våra
              trygghetssystem.
            </seg>
          </u>
          <u>
            <seg>
              Låt oss titta på intygets utformning.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2009/10:31 om vård till papperslösa
          </note>
          <note type="speaker">
            Anf. 31 Socialminister GÖRAN HÄGGLUND (kd):
          </note>
          <u>
            <seg>
              Fru talman! Björn Lind har frågat mig när en förväntad utredning
              kan komma till stånd samt vilka överväganden jag gör kring direktiv
              för en sådan utredning.
            </seg>
          </u>
          <u>
            <seg>
              I det frågesvar (S2009/7362/HS) som jag lämnade till Björn Lind
              för mindre än en månad sedan redogjorde jag för nuvarande lagstiftning
              samt för hur Regeringskansliet hanterar frågan i dagsläget. Jag
              kommer därför väldigt kortfattat att återge vad jag då svarade
              Björn Lind.
            </seg>
          </u>
          <u>
            <seg>
              Landstingen är enligt hälso- och sjukvårdslagen skyldiga att
              erbjuda omedelbar hälso- och sjukvård till alla som vistas inom
              landstinget, även de som inte är bosatta där. Denna skyldighet
              omfattar även personer som vistas i Sverige utan tillstånd. Vården
              behöver inte tillhandahållas kostnadsfritt eller till ett särskilt
              lågt pris men landstingen får samtidigt inte neka patienten omedelbar
              vård på grund av bristande betalningsförmåga.
            </seg>
          </u>
          <u>
            <seg>
              År 2008 trädde lagen (2008:344) om hälso- och sjukvård åt asylsökande
              i kraft. Lagen innebär i allt väsentligt en kodifiering av den
              vård som berörda personer tidigare erbjudits enligt överenskommelser
              mellan staten och Sveriges Kommuner och Landsting. Enligt gällande
              lagstiftning har asylsökande barn rätt till samma hälso- och sjukvård
              samt tandvård som barn bosatta i Sverige. Detsamma gäller även
              för så kallade gömda barn, det vill säga barn till föräldrar som
              undanhåller sig verkställighet av avlägsnandebeslut. Asylsökande
              vuxna erbjuds omedelbar vård och vård som inte kan anstå, med
              andra ord sådan vård som behövs för att förebygga akuta sjukdomstillstånd.
            </seg>
          </u>
          <u>
            <seg>
              När det gäller frågan om en eventuell förändring av rätten till
              vård för vissa grupper krävs det att en utredning ser över detta.
              Regeringen avser att ge en särskild utredare i uppdrag att utreda
              frågan. Frågan är för närvarande föremål för beredning inom Regeringskansliet.
            </seg>
          </u>
          <note type="speaker">
            Anf. 32 BJÖRN LIND (s):
          </note>
          <u>
            <seg>
              Fru talman! Jag tackar socialministern för svaret. Göran Hägglund
              redogör i svaret för att vi har akutsjukvård till alla som vistas
              i landet och att asylsökande och även så kallade gömda barn får
              vård på lika villkor som alla andra. Det är bra.
            </seg>
          </u>
          <u>
            <seg>
              Min fråga handlar om det som fungerar mindre bra, nämligen vård
              för dem som brukar kallas papperslösa. Det är människor som har
              sökt sig till Sverige utan att söka asyl och som lever och ofta
              arbetar i landet utan uppehållstillstånd. Det är väldigt svårt
              att uppskatta hur många människor det rör sig om, men mellan 10
              000 och 35 000 brukar nämnas i sammanhanget. Mycket tyder på att
              det är ett ökande antal.
            </seg>
          </u>
          <u>
            <seg>
              Det är ingen önskvärd utveckling att allt fler människor lever
              utanför det officiella samhället. Orsaken till utvecklingen står
              till stor del att finna i det faktum att det finns arbetsgivare
              som är beredda att kriminellt utnyttja människor och i vissa fall
              aktivt locka människor att illegalt komma hit för att arbeta svart.
            </seg>
          </u>
          <u>
            <seg>
              Dessa papperslösa människor har alltså rätt till akutsjukvård
              som de får bekosta själva. Jag kan nämna att ett akutbesök kostar
              drygt 2 000 kronor och en okomplicerad förlossning mellan 20 000
              och 25 000 kronor.
            </seg>
          </u>
          <u>
            <seg>
              Jag vet att många landsting avskriver de här fakturorna, men
              det är godtyckligt. Det beror på landstingens godtycke.
            </seg>
          </u>
          <u>
            <seg>
              Papperslösa barn befinner sig i en särskilt utsatt position och
              har små möjligheter att själva påverka sin situation. Barn har
              egna och tydliga rättigheter som uttrycks i FN:s barnkonvention.
              Vi kan aldrig acceptera att barn används som hävstång för att
              upprätthålla en reglerad invandring.
            </seg>
          </u>
          <u>
            <seg>
              Vi socialdemokrater anser att alla barn som lever i Sverige ska
              ha rätt till vård på lika villkor. Inom parentes sagt menar vi
              också att alla barn har rätt till skolgång.
            </seg>
          </u>
          <u>
            <seg>
              I dag ombesörjs sjukvård för papperslösa till stor del utanför
              den offentligt finansierade sjukvården. Olika organisationer eller
              grupper av sjukvårdspersonal erbjuder sjukvård för papperslösa
              på olika platser i landet. Det är en verksamhet som vanligtvis
              finansieras genom ideellt arbete, gåvor och insamlingar.
            </seg>
          </u>
          <u>
            <seg>
              Läkare i världen har en klinik i en av Stockholms förorter som
              jag besökte tidigare i höstas. På sin klinik som har öppet en
              kväll i veckan hade de förra året närmare 1 200 besök fördelat
              på läkare, barnmorska, sjukgymnast, psykolog och psykoterapeut.
            </seg>
          </u>
          <u>
            <seg>
              Vi socialdemokrater fortsätter att framföra uppfattningen att
              en utredning skyndsamt bör tillsättas för att räta ut de frågetecken
              som finns när det gäller förutsättningarna för att ge hälso-,
              sjuk- och tandvård till de papperslösa människor som lever i Sverige.
              När det gäller barnen menar vi att beslut om vård på lika villkor
              bör kunna fattas utan att föregås av någon utredning.
            </seg>
          </u>
          <note>
            På frågestunden den 22 maj förra året besvarade socialminister
            Göran Hägglund en fråga om detta från min partikamrat Magdalena
            Streijffert.
          </note>
          <u>
            <seg>
              Göran Hägglund sade då: Här finns fortfarande ett beredningsarbete
              att göra och diskussioner mellan partierna innan vi kan presentera
              direktiven. Men det finns ett utkast framme, och arbetet med att
              hitta vägar för att komma vidare i den här frågan går i gång.
              Det är en fråga om humanitet.
            </seg>
          </u>
          <u>
            <seg>
              Jag håller med om att det är en fråga om humanitet.
            </seg>
          </u>
          <u>
            <seg>
              Det som jag skulle vilja höra från socialminister Göran Hägglund
              gäller just det som jag frågade efter i interpellationen, nämligen:
              När kan en förväntad utredning komma till stånd, och vilka funderingar
              har socialministern kring direktiven?
            </seg>
          </u>
          <note type="speaker">
            Anf. 33 ULF NILSSON (fp):
          </note>
          <u>
            <seg>
              Fru talman! Folkpartiet har ganska länge haft uppfattningen att
              även vuxna människor som är gömda och papperslösa ska ha rätt
              till vård på minst samma villkor som asylsökande har.
            </seg>
          </u>
          <u>
            <seg>
              Vi är mycket för att det ska vara ordning och reda i migrationspolitiken.
              Vi tycker att det ska finnas regler för vilka som ska få uppehållstillstånd
              här. Vi tycker också att människor som vistas här illegalt inte
              ska ha alla medborgerliga rättigheter. Men det finns vissa grundläggande
              mänskliga rättigheter, rättighet till liv och hälsa. Där tycker
              vi att Sverige måste garantera dessa grundläggande mänskliga och
              humana rättigheter även för de gömda och papperslösa.
            </seg>
          </u>
          <u>
            <seg>
              Vi har fått mycket kritik från bland andra FN:s utredare, Röda
              Korset och läkare som har uppvaktat många av oss som arbetar med
              dessa frågor. Läkare har berättat att de ibland hamnar i situationer
              där de kommer i konflikt med läkaretiken. Det gäller till exempel
              när de ser att människor inte vågar ta sig till sjukhuset när
              de har problem med blindtarmen och ligger hemma och plågas eller
              att de inte vill bli skyldiga 50 000 kronor för till exempel en
              förlossning. Så kan vi inte ha det i Sverige, och så ska människor
              inte ha det i Sverige.
            </seg>
          </u>
          <u>
            <seg>
              Flera landsting och regioner har dragit slutsatser av detta.
              Jag bor i Skåne. Region Skåne fattade 2008 beslut om att akut
              och nödvändig vård ska ges subventionerat på samma villkor som
              till svenskar.
            </seg>
          </u>
          <u>
            <seg>
              Erfarenheterna som man kan dra av detta är att det inte blev
              så dyrt som man hade trott. Man beräknar att årskostnaden kan
              komma upp till närmare 1 miljon kronor eller möjligen under 1
              miljon kronor.
            </seg>
          </u>
          <u>
            <seg>
              Fru talman! Naturligtvis är det viktigt att denna fråga lyfts
              fram. Jag blev väldigt glad för ett år sedan när regeringen i
              budgetpropositionen utlovade en utredning om vård för gömda och
              papperslösa. Jag tar socialministern på orden och ser fram emot
              att denna utredning kommer. Jag hoppas att den är förutsättningslös
              och verkligen öppnar för att utreda ett humant och bra alternativ.
              Det är bråttom eftersom det finns människor som lider i detta
              system. Jag ska inte förneka att jag är besviken över att den
              inte redan har kommit, men jag ser fram emot att den kommer snart.
            </seg>
          </u>
          <u>
            <seg>
              Sedan skulle jag vilja fråga vår socialdemokratiska kollega som
              har ställt interpellationen om Socialdemokraterna möjligen har
              ändrat åsikt i denna fråga. Vi som har varit engagerade i dessa
              humanitära frågor vet nämligen att de regler som gäller nu gällde
              under tolv år med en socialdemokratisk regering. Det fanns partier,
              bland annat Folkpartiet men också andra partier från höger till
              vänster, som ville ta upp dessa frågor. Men regeringen gjorde
              ingenting. Jag tycker att det är bra att Björn Lind har ställt
              denna interpellation eftersom det är ett viktigt ämne. Men det
              framgår inte om Socialdemokraterna på något sätt har bytt åsikt
              och faktiskt är beredda att diskutera fri och subventionerad vård
              även för vuxna gömda och papperslösa. Det skulle vara intressant
              att få ett klarläggande om det.
            </seg>
          </u>
          <note type="speaker">
            Anf. 34 Socialminister GÖRAN HÄGGLUND (kd):
          </note>
          <u>
            <seg>
              Fru talman! Jag håller självklart med interpellanten om att vi
              har en situation som inte är önskvärd. Vi har en situation som
              är olycklig på många vis, naturligtvis ytterst för de personer
              som inte får den vård som de kan behöva men även för personer
              som får vård men som drabbas av enormt stora kostnader som de
              knappast har några legala möjligheter att klara av.
            </seg>
          </u>
          <u>
            <seg>
              Utöver det, som naturligtvis är de allra värsta konsekvenserna,
              ligger det också i sakens natur att detta leder till att vi får
              en olycklig situation med en asymmetri mellan landsting, där vissa
              landsting har fattat beslut i en mer generös riktning medan andra
              inte har gjort det. Här har Skåne nämnts som ett exempel. Här
              finns också Västra Götalandsregionen, Västerbottens läns landsting,
              Jönköpings läns landsting och Stockholms läns landsting som har
              gått längre än vad som gäller i de flesta landsting.
            </seg>
          </u>
          <u>
            <seg>
              Detta leder också till många knepiga avvägningar för sjukvårdspersonal.
              Det är de som ibland tvingas bedöma en väldigt svår situation
              där deras personliga omdöme är det som avgör hur vården ska meddelas
              och vilka kostnader som den enskilde ska belastas med.
            </seg>
          </u>
          <u>
            <seg>
              Jag tycker naturligtvis inte att det är en tillfredsställande
              situation att den enskilde medarbetaren i hälso- och sjukvården
              är den som ska känna hela detta tryck på sina axlar, utan här
              har politiken ett ansvar. Vissa landsting har som sagt tagit detta
              ansvar och därmed avlastat sjukvårdspersonalen. Men jag ser då
              framför mig en situation där vi kan ha en likartad lagstiftning
              över hela landet som leder till den rättssäkerhet som följer av
              att man behandlas på samma sätt oavsett i vilket landsting som
              man söker vård. Också personalen får då en rimligare situation
              i och med att man inte själv behöver avgöra dessa svåra frågor
              vid sidan av alla yrkesmässiga avgöranden som man ställs inför.
              Det tycker jag är viktigt.
            </seg>
          </u>
          <u>
            <seg>
              För min del är detta en del av de universella rättigheterna,
              alltså sådant som följer varje person oavsett var i världen man
              befinner sig och oavsett under vilken tidsperiod som vi resonerar
              om. Jag tycker att Sverige bör ha en mer generös lagstiftning
              på detta område.
            </seg>
          </u>
          <u>
            <seg>
              Regeringen har också beslutat om en utredning när det gäller
              skolgång Björn Lind tog upp den frågan som är ett annat kapitel,
              men det är egentligen precis samma problematik. Man avser att
              säkra att barn ska ha rätt till skolgång. Det tycker jag är rimligt.
            </seg>
          </u>
          <u>
            <seg>
              Det är också riktigt, som Björn Lind säger, att det finns ett
              utkast som är under beredning i Regeringskansliet just nu. Jag
              kan i dag inte berätta när direktiven kommer att publiceras och
              utredningen sättas på plats. Det förs ett resonemang om direktiven
              som tas tillsammans med en diskussion om en del andra frågor som
              berör samma område.
            </seg>
          </u>
          <u>
            <seg>
              Den fråga som Ulf Nilsson tog upp är naturligtvis också värd
              att resonera om några få sekunder. Socialdemokraterna innehade
              regeringsmakten under väldigt lång tid. När de var i regeringsställning
              var den ståndpunkt som i dag uppenbarligen är så självklar inte
              alls så självklar. En fråga blir naturligtvis: Varför gjorde ni
              inte det här när ni själva hade regeringsmakten? Tolv år i den
              senaste omgången är en ganska lång tid.
            </seg>
          </u>
          <note type="speaker">
            Anf. 35 BJÖRN LIND (s):
          </note>
          <u>
            <seg>
              Fru talman! Jag tänkte börja med att svara på den fråga som jag
              fick från Ulf Nilsson och från socialministern om hur det kan
              komma sig att vi har ändrat ståndpunkt i frågan. Jag kan upplysa
              både folkpartisten Ulf Nilsson och socialminister Göran Hägglund
              om att det händer rätt så ofta att socialdemokratin ändrar ståndpunkt
              i frågor allteftersom förhållandena i samhället förändras.
            </seg>
          </u>
          <u>
            <seg>
              Detta är en fråga där vi under flera år har påtalat att detta
              är ett problem som vi ser och som vi måste göra någonting åt.
            </seg>
          </u>
          <u>
            <seg>
              Jag kan inte säga annat än att jag blir lite frustrerad över
              att man är så överens och har varit det så länge utan att det
              leder till mer än att det finns ett utkast som bereds. Så har
              det varit i ett och ett halvt år.
            </seg>
          </u>
          <u>
            <seg>
              För att jag inte bara ska vara elak vill jag också passa på att
              harangera Göran Hägglund för regeringens beslut om skolgång för
              papperslösa barn. Det är någonting som vi socialdemokrater verkligen
              välkomnar.
            </seg>
          </u>
          <u>
            <seg>
              Men jag ska återkomma till detta att det tar så lång tid.
            </seg>
          </u>
          <u>
            <seg>
              Som socialministern för ett och ett halvt år sedan konstaterade
              är detta en fråga om humanitet. Tyvärr verkar det i denna fråga
              råda brist på handlingskraft hos regeringen när det gäller humaniteten.
              Vi kan ju se motsatsen. Alldeles nyligen har vi här i kammaren
              diskuterat socialförsäkringsfrågor även om det egentligen inte
              var ämnet. När det gällde den så kallade rehabiliteringskedjan
              som handlar om att sortera ut människor från sjukförsäkringen
              gick det fort. Där gick det minsann undan med att få fram förslag
              till beslut här i kammaren.
            </seg>
          </u>
          <u>
            <seg>
              Men nu när det handlar om humanitet tar regeringen väldigt god
              tid på sig med att sätta i gång processen. Jag tror att socialministern
              förstår min frustration över att behöva vänta så länge utan att
              något händer. Vi vet ju att det i sammanhanget finns en majoritet
              här i kammaren, att vi är överens i sak.
            </seg>
          </u>
          <u>
            <seg>
              Om jag nu inte kan få svar på mina frågor i interpellationen
              om när förväntad utredning kan komma till stånd och om vilka funderingar
              socialministern har kring direktiven kan jag kanske i stället
              få svar på frågan om hur det kommer sig att det tar så lång tid
              för alliansregeringen att komma till skott.
            </seg>
          </u>
          <note type="speaker">
            Anf. 36 ULF NILSSON (fp):
          </note>
          <u>
            <seg>
              Fru talman! Jag insinuerade inte att jag tycker att det är någonting
              konstigt att Socialdemokraterna här ändrar ståndpunkt utan undrade
              mer vad ni nu tycker. Från er kongress kom det ju ett besked om
              att man kunde tänka sig att utöka vården för gömda och papperslösa
              men att de så tror jag att det stod får betala lite mer än andra.
              Jag måste erkänna att jag uppskattar Björn Linds engagemang i
              frågan men förstår fortfarande inte vart Socialdemokraterna där
              syftar.
            </seg>
          </u>
          <u>
            <seg>
              För Folkpartiet är det, som sagt, en självklar utgångspunkt att
              man inte kan ha alla rättigheter om man lever här olagligt. Men
              man har vissa grundläggande mänskliga rättigheter. Dit hör vård
              och rätten till liv och hälsa.
            </seg>
          </u>
          <u>
            <seg>
              Vi vill inte ha situationen att det blir oklart, att enskilda
              sjukvårdsanordnare bortser från att skicka räkningar till dem
              som saknar patientkort medan andra gör det. På några andra ställen
              blir en del stoppade som inte har legitimation eller patientkort
              att visa upp. Varken den enskilda läkaren eller sjukvårdschefen
              ska behöva hantera så svåra samvetsval, kan man säga.
            </seg>
          </u>
          <u>
            <seg>
              Även den som befinner sig här olovligt borde ha ovillkorlig rätt
              till vård. Jag tror inte alls att vård är ett migrationspolitiskt
              verktyg. Vi kommer inte att få vårdturister alltså att man flyttar
              hit för att få svensk vård. Det visar bland erfarenheterna från
              Region Skåne som nu har fått fram statistik över detta.
            </seg>
          </u>
          <u>
            <seg>
              Jag upprepar att jag är glad över att i alla fall den här regeringen
              har lovat att tillsätta en utredning. Men jag tycker att det är
              tråkigt att utredningen ännu inte kommit till stånd. Dock ser
              jag fram emot att socialministern ganska snart lägger fram direktiv
              och presenterar en bra utredning i frågan.
            </seg>
          </u>
          <note type="speaker">
            Anf. 37 Socialminister GÖRAN HÄGGLUND (kd):
          </note>
          <u>
            <seg>
              Fru talman! Björn Lind säger att det händer att Socialdemokraterna
              byter uppfattning allteftersom samhällsförändringar inträffar.
              Kanske borde han ha tillagt att detta dock främst händer i oppositionsställning.
              Den som vill se en socialdemokrati som försöker hålla jämna steg
              med samhällsutvecklingen bör naturligtvis med sin röstsedel bidra
              till att Socialdemokraterna fortsatt får vara i oppositionsställning
              för att utvecklas vidare.
            </seg>
          </u>
          <u>
            <seg>
              Jag har ganska ingående beskrivit min grundsyn i de här frågorna,
              nämligen att varje människa har vissa rättigheter som gäller oavsett
              allt. Till dessa hör i min värld också rätten att få sjukvård
              när sådan fordras. Det här är något som jag vill se genomfört
              i hela den svenska hälso- och sjukvården.
            </seg>
          </u>
          <u>
            <seg>
              Glädjande nog har, som sagt, flera landsting gått på den linjen
              och infört ett regelverk som väldigt mycket underlättat för människor.
              Inte minst glädjande är det då att det gäller flera av de landsting
              som är de befolkningsrikaste Stockholm, Göteborg och Malmö, egentligen
              Region Skåne, som naturligtvis är de största landstingen befolkningsmässigt.
              Också Västerbotten och Jönköpings län kan nämnas. Där har man
              säkrat hyggliga villkor. Det är bra, men jag tycker att det finns
              alla skäl att se till att människor får likartad behandling oavsett
              var i vårt land de befinner sig.
            </seg>
          </u>
          <u>
            <seg>
              Vi arbetar med direktiven. Så fort vi har kommit överens om detta
              kommer omvärlden att meddelas vem som blir utredare och hur direktiven
              ska se ut. Avsikten är naturligtvis att när utredningen är färdig
              kunna omsätta det hela i lagstiftning.
            </seg>
          </u>
          <u>
            <seg>
              Ännu en gång påminner jag om att Socialdemokraterna senast de
              var i regeringsställning hade tolv år på sig och då inte lyckades
              åstadkomma någonting. Jag har, fru talman, mycket goda förhoppningar
              om att vi inom kort kan presentera en utredning.
            </seg>
          </u>
          <note type="speaker">
            Anf. 38 BJÖRN LIND (s):
          </note>
          <u>
            <seg>
              Fru talman! Ulf Nilsson från Folkpartiet verkar använda den här
              interpellationsdebatten till att ställa frågor till oppositionen.
              Jag ska svara på den senaste frågan genom att återge vad som står
              i den kommittémotion som just nu är föremål för behandling i socialförsäkringsutskottet:
              En översyn av nuvarande system bör göras för vad som ska gälla
              för personer utan försäkring med syfte att öka tillgängligheten
              och överväga nya kostnadsmodeller. Vi socialdemokrater anser att
              en utredning skyndsamt ska tillsättas för att klargöra dessa frågor.
              Vidare anser vi att landstingen bör utforma gemensamma riktlinjer
              när det gäller vård till papperslösa.
            </seg>
          </u>
          <u>
            <seg>
              Det sägs ganska klart i den motion som jag vet att också Ulf
              Nilsson har fått på sitt bord.
            </seg>
          </u>
          <u>
            <seg>
              När det gäller resonemanget om vård till papperslösa barn hävdar
              vi barnkonventionen, att alla barn i Sverige ska ha samma rätt
              till vård, ska ha vård på lika villkor.
            </seg>
          </u>
          <u>
            <seg>
              Jag återkommer till att vi i sak är överens och till min frustration
              över att det tar så lång tid. Socialministern har ju nu fått kritik
              inte bara från mig som i den här debatten företräder oppositionen
              utan även från allianskamraten Ulf Nilsson från Folkpartiet för
              att det går för långsamt.
            </seg>
          </u>
          <u>
            <seg>
              Jag vet inte om det båtar särskilt mycket att fortsätta debatten,
              så jag konstaterar bara att socialministern i dag, precis som
              för ett och ett halvt år sedan, utlovar att det kommer en utredning.
              Jag hoppas att det är mer sant i dag än det var för ett och ett
              halvt år sedan.
            </seg>
          </u>
          <note type="speaker">
            Anf. 39 Socialminister GÖRAN HÄGGLUND (kd):
          </note>
          <u>
            <seg>
              Fru talman! Det fanns en formulering i det som Björn Lind läste
              upp som lite grann intresserar mig. Jag vet att Björn Lind inte
              har rätt till ytterligare inlägg, men han sade att landstingen
              bör utforma gemensamma regler. Det leder naturligtvis till frågan
              om man önskar en gemensam lagstiftning, på nationell nivå. Detta
              får Björn Lind i annat sammanhang svara på eftersom hans möjligheter
              till inlägg här och nu är uttömda.
            </seg>
          </u>
          <u>
            <seg>
              Jag kan försäkra Björn Lind om att jag känner samma frustration
              som han. Jag vill åstadkomma förändringar i verkligheten för de
              människor som berörs av den olyckliga avgränsning som vi har.
              Jag vill också åstadkomma de förbättringar som det skulle innebära
              för svensk hälso- och sjukvårdspersonal som i dag många gånger
              är de som i dessa svåra etiska frågor tvingas avgöra vem som ska
              få vård och vem som inte ska få vård samt vem som ska betala och
              vem som inte ska betala. Dessa frågor pockar på svar. Det är också,
              fru talman, anledningen till att regeringen förbereder en utredning.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2009/10:53 om stora barngrupper i
            förskolan
          </note>
          <note type="speaker">
            Anf. 40 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Matilda Ernkrans har frågat mig hur jag ser på kommunernas
              agerande för att få ekonomin att gå ihop inom förskolan och om
              jag avser att ta något initiativ i sammanhanget. Därutöver undrar
              Matilda Ernkrans vilket besked jag kan ge oroliga föräldrar som
              ser kvaliteten i sina barns förskola försämras.
            </seg>
          </u>
          <u>
            <seg>
              Alla barn har rätt till en bra förskola med en verksamhet som
              ger trygghet, utveckling och lärande. Den svenska förskolan håller
              världsklass, vilket uppmärksammats i en rad internationella jämförelser.
            </seg>
          </u>
          <u>
            <seg>
              Ansvaret för förskoleverksamheten i Sverige är delat mellan stat
              och kommun. Staten anger genom till exempel skollagen och läroplanen
              de övergripande målen, och kommunerna ansvarar sedan för hur verksamheten
              genomförs.
            </seg>
          </u>
          <u>
            <seg>
              Det riktade statsbidrag som kommunerna fick åren 2005 och 2006
              för att öka antalet anställda i förskolan har inte alls upphävts,
              som Matilda Ernkrans påstår. Det bidraget har inordnats i det
              generella statsbidraget från och med 2007. Den förutvarande, socialdemokratiska,
              regeringen hade även den aviserat att bidraget skulle inordnas
              i det generella statsbidraget från 2008. Statsbidraget har alltså
              omfördelats ett år tidigare än beräknat, men i övrigt har inga
              förändringar skett.
            </seg>
          </u>
          <u>
            <seg>
              För att underlätta för kommunerna i den ekonomiska krisen har
              alliansregeringen enats om ytterligare resurser till kommunsektorn.
              Som Ernkrans också noterar föreslår regeringen i budgetpropositionen
              för 2010 att statsbidragen till kommuner och landsting höjs tillfälligt
              med 10 miljarder kronor 2010. Tillsammans med andra satsningar
              innebär detta att alliansregeringen 2010 tillför kommunsektorn
              38 miljarder kronor mer än 2006, den förra regeringens sista år
              vid makten.
            </seg>
          </u>
          <u>
            <seg>
              När det gäller barngruppernas storlek ställer staten genom skollagen
              (1985:1100) krav på att barngrupperna i förskolan har en lämplig
              sammansättning och storlek. Barngruppens storlek ska ses som en
              viktig del i barns utveckling och lärande, även om det inte finns
              någon gruppstorlek eller personaltäthet som är exakt den vetenskapligt
              optimala i alla sammanhang. Faktorer som barnens ålder, personalens
              utbildning och andelen barn i behov av särskilt stöd har betydelse.
              Det är alltid nödvändigt att anpassa gruppstorlekar och personaltäthet
              till de förutsättningar som råder i varje enskild förskola. Det
              är ett kommunalt ansvar att tilldela verksamheten de resurser
              som behövs och jag följer noga utvecklingen på området.
            </seg>
          </u>
          <u>
            <seg>
              Eftersom kommunerna ansvarar för hur verksamheten i förskolan
              genomförs är mitt råd till föräldrar som inte är nöjda att i första
              hand vända sig till de ansvariga i kommunen. Man kan även kontakta
              den statliga Skolinspektionen som har regeringens uppdrag att
              se till att skollagen följs.
            </seg>
          </u>
          <note type="speaker">
            Anf. 41 MATILDA ERNKRANS (s):
          </note>
          <u>
            <seg>
              Fru talman! Ansvarig minister! Jag får tacka för inlägget i denna
              interpellationsdebatt.
            </seg>
          </u>
          <u>
            <seg>
              Det känns som att vi kanske kan vara överens om en sak, nämligen
              att förskolan är riktigt bra för våra barn. Det är en viktig del
              i Sveriges konkurrenskraft att faktiskt se till att vi har en
              barnomsorg av god kvalitet. Det gör att föräldrar kan ta det där
              jobbet de så väl behöver för att försörja sig själva och sin familj,
              och det gör att Sverige som land kan fortsätta att utvecklas.
            </seg>
          </u>
          <u>
            <seg>
              Sedan går väl våra bilder isär något. Jag uppfattar att du ger
              ett väldigt tekniskt svar på mina frågor, ministern du pratar
              om skollagen, vad som är olika ansvarsområden och så vidare. Min
              tolkning är att du känner dig ganska nöjd med sakernas tillstånd
              även om du ska följa utvecklingen. Där går det isär. Det är inte
              min uppfattning. Jag är mycket orolig, och jag har också blivit
              kontaktad av föräldrar som har sina barn i förskolor och som är
              oroliga för hur kvaliteten försämras i våra förskolor i dag. De
              kan faktiskt också se att barngrupperna ökar och personalen minskar.
            </seg>
          </u>
          <u>
            <seg>
              Faktum är att den borgerliga regeringen sedan jobbkrisen slog
              till hösten 2008 inte har tillfört en enda krona till kommunerna
              under 2009, trots att många tyckte att det kunde vara en bra idé.
              I stället valde man att sänka skatter, och nu fortsätter man skattesänkningarna
              på lånade pengar. Om vi tar en etta och sätter elva nollor efter
              den får vi 100 miljarder. Det är 100 miljarder av våra gemensamma
              pengar som har plockats bort från vår gemensamma välfärd och nu
              finns i människors privata fickor mest hos dem som redan hade
              mest sedan tidigare.
            </seg>
          </u>
          <u>
            <seg>
              Till detta kommer nu ett förslag från regeringen att man ska
              tillföra 10 miljarder till kommunerna. Det är bättre än ingenting,
              men samtidigt går det inte riktigt ihop där ute i verkligheten.
              Regeringen är dessutom mycket väl medveten om att det inte går
              ihop ni skriver i er egen budgetproposition att det kommer att
              bli 60 000 färre jobb i välfärden 2010. Faktum är att både förskollärare
              och lärare redan har sagts upp, för att inte tala om barnskötare.
            </seg>
          </u>
          <u>
            <seg>
              Jag menar alltså att ministern blir barnen, föräldrarna, barnskötarna
              och förskollärarna svaret skyldig. Du ger inget besked till dem
              som oroar sig för att kvaliteten försämras i våra förskolor. Därför
              får jag lov att upprepa mina frågor: Kan ministern ge några besked
              till de oroliga föräldrar som faktiskt ser att kvaliteten nu försämras?
              Och hur ser ministern på kommuners agerande för att få ihop ekonomin?
            </seg>
          </u>
          <u>
            <seg>
              Det exempel jag lyfter upp i min interpellation är att man börjar
              räkna om så att de barn som tidigare räknades som hela barn i
              kommunen, 15-timmarsbarnen, nu räknas som halva barn. På det sättet
              kan man trycka in fler barn i barngruppen. Jag känner en stor
              oro för detta. Förskolan är nämligen oerhört viktig för mig. Den
              är viktig för varje unge och varje förälder som har behov av den
              och inte minst för Sverige som land.
            </seg>
          </u>
          <note type="speaker">
            Anf. 42 MEERI WASBERG (s):
          </note>
          <u>
            <seg>
              Fru talman! Visst kan jag hålla med om att mer pengar inte löser
              alla problem och att skolans resultat inte enbart är en fråga
              om personaltäthet. Men när det gäller de små barnen i våra förskolor
              är ändå pengar ofta avgörande för möjligheten att ha tillräckligt
              många vuxna för att klara omsorg, tillsyn och pedagogisk utveckling.
              Vi vet att barngruppernas storlek och personaltätheten har betydelse
              för barns utveckling och lärande.
            </seg>
          </u>
          <u>
            <seg>
              Precis som statsrådet svarar anger staten genom till exempel
              skollagen och läroplanen de övergripande målen, och kommunerna
              ansvarar sedan för hur verksamheten genomförs. Det delade ansvaret
              ställer dock krav även på staten och i slutändan på regeringen.
            </seg>
          </u>
          <u>
            <seg>
              Självklart instämmer jag i det statsrådet säger om att alla barn
              har rätt till en bra förskola med en verksamhet som ger trygghet,
              utveckling och lärande. Socialdemokratin har varit starkt bidragande
              till att den svenska förskolan genom många års kloka investeringar
              i såväl lokaler som personal faktiskt har kunnat uppnå världsklass.
              Men frågan är vart vi nu är på väg.
            </seg>
          </u>
          <u>
            <seg>
              När det gäller barngruppernas storlek har statsrådet rätt i att
              staten genom skollagen ställer krav på att barngrupperna i förskolan
              har en lämplig sammansättning och storlek. Men vad innebär det?
              Även om det inte finns någon gruppstorlek eller personaltäthet
              som är den optimala i alla sammanhang är det väl ändå märkligt
              att det finns en överensstämmelse mellan kommunernas ekonomi och
              barngruppernas storlek. I min hemkommun Haninge har barngrupperna
              ökat från 5,5 inskrivna barn per personal år 2006 till 6,1 år
              2008. Sifforna för 2009 är under bearbetning, men det jag har
              fått se hittills pekar även det i fel riktning. Och Haninge kommun
              är långt ifrån ensam om detta.
            </seg>
          </u>
          <u>
            <seg>
              Statsrådet säger i sitt svar att faktorer som barnens ålder,
              personalens utbildning och andelen barn i behov av särskilt stöd
              har betydelse och att det alltid är nödvändigt att anpassa gruppstorlekar
              och personaltäthet till de förutsättningar som råder i varje förskola.
              Det tycker jag klingar rätt tomt när sambandet verkar vara starkare
              mellan kommunens ekonomi och barngruppernas storlek än mellan
              de faktorer som statsrådet själv räknar upp. Jag vill precis som
              Matilda Ernkrans konstatera att det inte blir något fullgott svar
              på frågan.
            </seg>
          </u>
          <note type="speaker">
            Anf. 43 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Jag vet inte om det är så att interpellanten påstår
              att barngrupperna är större under denna mandatperiod än under
              den förra, eller om det är så att hon undviker att påstå det men
              ändå försöker låtsas att det är så.
            </seg>
          </u>
          <u>
            <seg>
              Det finns statistik från Skolverket och Statistiska centralbyrån.
              Barngrupperna i Sverige är under denna mandatperiod mindre än
              vad de var under den förra mandatperioden.
            </seg>
          </u>
          <u>
            <seg>
              De var större då. Det var då ni hade ansvaret. Jag diskuterar
              gärna principen om barngruppernas storlek, men stå inte här och
              påstå att barngrupperna är större med en borgerlig regering än
              med en socialdemokratisk, för så är det inte. Det strider mot
              bättre vetande. Den enda statistik som finns på detta område är
              den från Skolverket och Statistiska centralbyrån.
            </seg>
          </u>
          <u>
            <seg>
              Jag ska säga att det inte är några stora skillnader. Det är mycket
              små skillnader. Barngrupperna är några promille mindre den här
              mandatperioden än vad de var under förra perioden. Barngruppernas
              storlek ökade med 2 promille mellan 2007 och 2008. Trots det var
              de mindre under 2008 än vad de var i genomsnitt under den förra
              mandatperioden.
            </seg>
          </u>
          <u>
            <seg>
              Ni får det att låta som att när det är borgerlig regering slaktar
              man barnomsorgen i Sverige. Barngrupperna är, jag tar det en gång
              till, mindre under denna mandatperiod än vad de var i genomsnitt
              under förra mandatperioden.
            </seg>
          </u>
          <u>
            <seg>
              Däremot just i år det betvivlar jag inte ett ögonblick och möjligen
              även nästa år kommer det under den ekonomiska kris som vi nu är
              mitt inne i, och som ni kanske anser är den svenska regeringens
              fel men som jag kan berätta beror på internationella förhållanden,
              att vara rätt kärvt i en del kommuner. Det går inte alls att utesluta
              det, även om jag som utbildningsminister skulle vilja säga att
              jag lovar att det inte drabbar förskola och skola. Vi vet alla
              att förskolan och skolan tillsammans utgör nästan hälften av kommunens
              verksamhet. Blir det väldigt kärvt vet vi att det med säkerhet
              i vissa kommuner kommer att innebära att man måste dra ned på
              den ekonomiska satsningen på förskola och skola. Låt oss då hoppas
              att det blir mycket tillfälligt.
            </seg>
          </u>
          <u>
            <seg>
              Matilda Ernkrans säger att de 10 miljarder som regeringen skjuter
              till för nästa år, utöver de 7 som vi redan tidigare sköt till,
              alltså 17 totalt, är otillräckliga. Det är i varje fall mer än
              vad Socialdemokraterna själva föreslog från början.
            </seg>
          </u>
          <u>
            <seg>
              Om den internationella krisen slår tillräckligt hårt finns det
              ingen regering i något land som kan garantera att det inte märks.
              Det kommer i värsta fall att märkas även i välfärdssektorn. Men
              vi gör nu allt vi kan för att det ska märkas så lite som möjligt.
              Därför skjuter vi till mer pengar till kommunsektorn än vad Sveriges
              Kommuner och Landsting själva begärde.
            </seg>
          </u>
          <u>
            <seg>
              Den svenska förskolan är, och jag upprepar det, bäst i världen.
              Jag får som utbildningsminister nästan inga utländska delegationer
              som vill komma hit och studera den svenska grundskolan, för där
              har det varit en så flummig politik i årtionden att ingen vill
              studera vad vi gör där. Men när det gäller förskolan kommer det
              utländska delegationer och utländska ministrar och vill studera
              vad vi gör. Den har en mycket hög kvalitet, och vi brukar säga
              att vi har den bästa förskolan i världen. Det är svårt att belägga
              exakt vad som är bäst, men vi är mycket framstående när det gäller
              kvalitet i förskolan. Det ska vi inte skämmas för.
            </seg>
          </u>
          <u>
            <seg>
              Det innebär inte att den inte går att utveckla ytterligare. Reformen
              av förskollärarutbildningen 2001 var, menar jag, ett riktigt sänke
              för svensk förskola, den som Socialdemokraterna genomförde. Vi
              ska göra en ny reform för utbildning av förskollärare i Sverige.
              Reformen har inneburit att det är svårt att få tag i förskollärare
              bland annat.
            </seg>
          </u>
          <u>
            <seg>
              I det stora hela har svensk förskola en mycket hög kvalitet.
              Barngrupperna är denna mandatperiod mindre än vad de var under
              förra mandatperioden, men jag kan naturligtvis inte utesluta att
              krisen kommer att märkas också i förskolan. Jag hoppas att det
              ska märkas så lite som möjligt.
            </seg>
          </u>
          <note type="speaker">
            Anf. 44 MATILDA ERNKRANS (s):
          </note>
          <u>
            <seg>
              Fru talman! Inte minst minister Björklund borde veta att det
              går att vifta med statistik och plocka upp papper och visa i kammaren
              för att stödja det man vill säga. Jag hade kunnat göra detsamma.
              Jag hade kunnat hänvisa till att Skolverket i april i år presenterade
              siffror som faktiskt visade att personaltätheten minskade och
              barngruppernas storlek ökade när regeringen slutade att rikta
              pengar till förskolan. Men jag tänker inte göra det, för det går
              som sagt att plocka fram siffror och statistik och visa nästan
              vad man vill.
            </seg>
          </u>
          <u>
            <seg>
              Svensk förskola är mycket bra, men jag upprepar det Meeri förde
              fram i debatten: Vart är vi på väg? Jag anser att minister Björklund
              inte svarar på den frågan. Du svarar inte oroliga föräldrar som
              i dag ser, oavsett vilken statistik vi viftar med och oavsett
              vilka siffror vi jämför, att barngruppernas storlek ökar, som
              ser att förskollärare och barnskötare har sagts upp. De är oroliga
              för hur förskolan ska utvecklas framöver.
            </seg>
          </u>
          <u>
            <seg>
              Man kan, som den borgerliga regeringen ofta gör, plocka in den
              internationella krisen. Det är klart att den slog mot Sverige
              som mot många andra länder, men för det behöver man inte stå handfallen
              inför vad krisen gör för vårt land.
            </seg>
          </u>
          <u>
            <seg>
              Det var inte krisen som införde ett vårdnadsbidrag, som drar
              resurser från förskolan och som medför lägre kvalitetskrav på
              förskolan. Det var inte finanskrisen som införde en barnomsorgspeng
              med lägre kvalitetskrav än vad vi ställer på förskolan. Det var
              inte finanskrisen som satte dit den där ettan och de elva nollorna
              efter, 100 miljarder av våra gemensamma pengar som vi hade kunnat
              använda till vår välfärd, till våra förskolor och skolor. Det
              var inte finanskrisen som plockade bort de pengarna ur vår gemensamma
              välfärd. Det var den borgerliga regeringen, och det är du ansvarig
              för, minister Björklund.
            </seg>
          </u>
          <u>
            <seg>
              Frågorna kvarstår. Den svenska förskolan är mycket bra. Jag är
              mycket stolt och glad över den svenska förskolan. Jag förstår
              att vi får besök från utländska delegationer, för vi har lyckats
              mycket väl med en barnomsorg som ger både kvinnor och män möjlighet
              att arbeta, möjlighet att bidra, möjlighet att fortsätta att utveckla
              sig själva och det här landet. Vi har dessutom sett till att barnen
              har det riktigt bra. De får göra spännande och roliga saker som
              man kanske inte alltid klarar av i familjen där man inte kan ha
              alla slags byggklossar, lergubbar och målarfärger. Man kan inte
              ha dem i varje enskild familj, men de finns på förskolorna.
            </seg>
          </u>
          <u>
            <seg>
              Vart är du på väg? Vart styr du samhället, Björklund? Det är
              det som oroliga föräldrar vill ha svar på och också vi i oppositionen.
              Det var inte den internationella finanskrisen som införde vårdnadsbidrag
              och barnomsorgspeng, som plockade bort 100 miljarder av våra gemensamma
              skattepengar, som vi kunde ha använt i välfärden. Om ni hade nöjt
              er med att sänka skatterna med hälften så mycket hade vi haft
              pengar till välfärdsjobben. Vi hade haft pengar till barnen i
              förskolan. Men ni valde annorlunda, och ni fortsätter att välja
              annorlunda. Ni säger själva i er egen budgetproposition att det
              kommer att bli 60 000 färre jobb i välfärden år 2010.
            </seg>
          </u>
          <u>
            <seg>
              Jag upprepar: Ministern blir svaret skyldig.
            </seg>
          </u>
          <note type="speaker">
            Anf. 45 MEERI WASBERG (s):
          </note>
          <u>
            <seg>
              Fru talman! Statsrådet Björklund konstaterar att krisen kommer
              att kosta. I de delarna ansluter jag mig till det resonemang som
              Matilda framförde.
            </seg>
          </u>
          <u>
            <seg>
              Statsrådet intar en som jag uppfattar passiv hållning och säger
              sig noga följa utvecklingen på området och råder oroliga föräldrar
              att i första hand vända sig till de ansvariga i kommunen, vilket
              i och för sig kan låta logiskt. Men vilka slutsatser drar statsrådet
              när han ändå konfronteras med oroliga föräldrar som ser hur barngrupperna
              växer och personalen på förskolan går på knäna?
            </seg>
          </u>
          <u>
            <seg>
              Jag tycker att Matilda förtjänstfullt har påpekat att vi behöver
              ha ett svar på den frågan.
            </seg>
          </u>
          <u>
            <seg>
              Jag delar Matildas uppfattning att regeringens brandkårsutryckning
              med 10 miljarder kommer för sent. Personal har redan blivit uppsagd,
              och nya förskolor tar tid att få på plats. Till det kommer kortsiktigheten.
              Regeringen har inte avsatt några extra pengar för 2011 och 2012.
              Det kan rimligtvis få kommunerna att vara lite försiktiga och
              avvakta även om man får ett tillskott.
            </seg>
          </u>
          <u>
            <seg>
              För att vi ska kunna ge barnen en bra start i livet och ett bra
              första steg i det livslånga lärandet krävs förskolor som ser varje
              enskilt barns behov. Ska personalen i förskolan kunna klara det
              kan barngrupperna inte vara för stora.
            </seg>
          </u>
          <u>
            <seg>
              Vi får väl se om vi får lite mer svar i nästa vända. Annars konstaterar
              jag att vi inte fått något riktigt bra svar.
            </seg>
          </u>
          <note type="speaker">
            Anf. 46 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Ska det vara någon vits med att ha ett meningsutbyte
              måste man något lyssna på varandra, till exempel att interpellanterna
              just nu lyssnar på mig. Är ni intresserade av svaret kan ni väl
              kanske lyssna.
            </seg>
          </u>
          <u>
            <seg>
              Interpellantens utgångspunkt är att barngrupperna ökar. Jag har
              med den enda nationella statistik som finns visat att detta inte
              är sant, att barngrupperna denna mandatperiod i genomsnitt har
              en mindre storlek än vad de hade förra mandatperioden. Då går
              interpellanten upp och säger att jag viftar med statistik och
              statistik, som om den vore ointressant. Det som var utgångspunkten
              var ju att barngrupperna har ökat, men då visar det sig att de
              är mindre än under förra mandatperioden när ni själva styrde.
            </seg>
          </u>
          <u>
            <seg>
              Mellan 2007 och 2008 skedde en liten ökning av barngruppernas
              storlek. Med 2 promille ökade barngrupperna. Trots det är de 2008
              mindre än vad de var i genomsnitt under den förra mandatperioden.
              Då kan man inte bara säga: Statistik och statistik. Barngrupperna
              är ju stora, och många är oroliga. Men den oro som finns är ju
              den oro som interpellanten själv piskar upp.
            </seg>
          </u>
          <u>
            <seg>
              Man måste väl ändå ta hänsyn till fakta när man diskuterar detta.
              Om man nu diskuterar barngruppernas storlek, Matilda Ernkrans,
              kan man väl inte bara vifta bort fakta om hur stora barngrupperna
              är. Det är väl det som måste vara utgångspunkten. Och jag tar
              det en gång till: Barngrupperna under denna mandatperiod är i
              genomsnitt mindre än vad de var under den senaste socialdemokratiska
              mandatperioden.
            </seg>
          </u>
          <u>
            <seg>
              Matilda Ernkrans står här och säger att de ökade barngrupperna
              beror på den borgerliga regeringens förfärliga politik och alla
              skattesänkningar, vilka Socialdemokraterna för övrigt har accepterat,
              nästan allihop, i efterhand. Detta skulle vara en förklaring till
              att det blivit större barngrupper. Men då säger jag en gång till:
              Det har inte blivit större barngrupper. De är mindre i genomsnitt
              under denna mandatperiod än under förra mandatperioden. Det är
              ju det som debatten handlar om. Matilda Ernkrans måste väl ändå
              förhålla sig till detta faktum och inte bara säga att statistiken
              är ointressant. Det är ju den som är kärnan i diskussionen.
            </seg>
          </u>
          <u>
            <seg>
              Jag tror att den svenska förskolan behöver utvecklas vidare utifrån
              var vi står i dag. Den har utvecklats i rätt riktning under många
              år. Jag och vi från Folkpartiets sida stödde de beslut som fattades
              under socialdemokratisk regering om att flytta förskolan från
              den sociala sektorn till utbildningssektorn. För 15 år sedan hade
              det varit socialministern som hade stått här och svarat på frågor
              om förskolan. Nu är det utbildningsministern. Det innebär en skillnad
              i synsätt.
            </seg>
          </u>
          <u>
            <seg>
              Vi har gett en läroplan till förskolan. Förskollärarna utbildas
              på lärarhögskolan. Och i den nya skollagen kommer förskolan att
              erkännas som en skolform. Den utvecklingen vill jag fortsätta.
            </seg>
          </u>
          <u>
            <seg>
              Förskolan ska bli alltmer skolförberedande. Vi får se vad det
              kommer att betyda. Det finns nu ett förslag från Skolverket till
              en reviderad läroplan som är ännu mycket mer skolförberedande
              än den hittillsvarande. Förskolan ska inte bli skola. Förskolan
              ska vara just förskola på sina egna villkor. Barnen är små och
              man måste anpassa de pedagogiska metoderna. Men förskolan ska
              vara lärorik, och jag tror att den kan vara ännu mer lärorik för
              barnen än vad den är i dag.
            </seg>
          </u>
          <u>
            <seg>
              Jag ser en fortsatt utveckling av den svenska förskolan i samma
              riktning som hittills, det vill säga med ännu mer lärande inslag.
              Det kommer vi att bidra till med de olika propositioner som kommer
              på riksdagens bord, till exempel om en ny skollag och så småningom
              om en reviderad läroplan för förskolan. Den färdriktning jag vill
              se för den svenska förskolan är hur vi kan göra en mycket bra
              förskola, som vi har i vårt land, ännu bättre i framtiden.
            </seg>
          </u>
          <note type="speaker">
            Anf. 47 MATILDA ERNKRANS (s):
          </note>
          <u>
            <seg>
              Fru talman! Jag sade inte att statistik och siffror är ointressant,
              minister Björklund. Det jag sade var att vi kan vifta med siffror,
              både du och jag, för att stödja det vi vill säga. Det är ingen
              nyhet och borde inte vara någon nyhet för skolminister Björklund.
              Jag kan berätta för dig att exempelvis de siffror som Meeri Wasberg
              nämnde i sitt anförande också kommer från Skolverket. I Haninge
              kommun, en borgerligt styrd kommun, har barngrupperna ökat från
              5,5 inskrivna barn per personal år 2006 till 6,1 inskrivna barn
              per personal år 2008. Du verkar nöjd med genomsnittet. Det är
              inte jag och inte heller Meeri Wasberg.
            </seg>
          </u>
          <u>
            <seg>
              Vi kan slå varandra i huvudet med vem som kan presentera den
              bästa och senaste statistiken, och jag säger igen att statistik
              inte är ointressant. Men det funkar inte att komma dragande med
              någon sorts genomsnitt när det finns en verklighet därute där
              föräldrar är oroliga över barngrupper som ökar och personal som
              minskar. Det går inte att bortse från. Det är detta som den här
              interpellationen handlar om. Jag tycker fortfarande att ministern
              är svaret skyldig.
            </seg>
          </u>
          <u>
            <seg>
              Dessutom säger ministern att det är interpellanten själv som
              piskar upp en stämning. Det får stå för honom. De föräldrar, barn,
              barnskötare och förskollärare som jag har mött förmedlar en seriös
              oro till mig, och jag förmedlar den vidare här i Sveriges riksdag.
            </seg>
          </u>
          <u>
            <seg>
              Att komma dragande med den internationella krisen tycker jag
              är ett fattigdomsgrepp i den här debatten, när det faktiskt handlar
              om hur du vill och kan styra förskolan och när ni själva har plockat
              bort 100 miljarder av våra gemensamma skattepengar från välfärden.
            </seg>
          </u>
          <note type="speaker">
            Anf. 48 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Matilda Ernkrans säger att jag kommer dragande med
              den internationella krisen. Jag är ledsen att den trots allt behöver
              nämnas. Den utsätter hela vår samhällsekonomi för enorma påfrestningar.
            </seg>
          </u>
          <u>
            <seg>
              Mot bakgrund av all den statistik vi talar om och som jag nämner
              för i år nästa år har ännu inte fångats upp av någon statistik
              utgår jag närmast från att det i vissa kommuner kommer att ske
              ekonomiska neddragningar i vissa verksamheter. Säkert kommer de
              också, tyvärr, att drabba skolan och förskolan. Det är ingenting
              som jag är nöjd med. Det är ingenting som jag tycker är bra. Det
              är fullt möjligt att det är ofrånkomligt med det enorma slag som
              krisen har riktat mot vår ekonomi. Vi gör allt vad vi kan för
              att skydda de här tunga välfärdssektorerna, men någon garanti
              går inte att ställa ut för att det i varje kommun går att undvika
              ekonomiska besparingar. Så är det. Det hade ingen annan regering
              heller kunnat göra i detta läge. Krisen är internationell och
              den är djup. Hur lång den blir vet vi däremot ännu inte. Vi hoppas
              att den ska bli kortvarig, att det snart ska gå bra igen med ekonomin.
            </seg>
          </u>
          <u>
            <seg>
              Eftersom frågan handlar om barngruppernas storlek är det naturligt
              att diskussionen har handlat om det. Men precis som jag skriver
              i mitt svar är det inte den enda faktor som avgör kvaliteten i
              förskolan. Väl utbildad personal som är engagerad och motiverad
              är många gånger viktigare än om det är 14, 15 eller 16 barn i
              gruppen.
            </seg>
          </u>
          <u>
            <seg>
              Jag hoppas att vi inom kort ska lägga fram ett förslag till en
              ny lärarutbildning för framtiden på riksdagens bord för ställningstagande,
              som kraftigt kommer att förbättra både förskollärarutbildningen
              och rekryteringen till förskollärarutbildningen vilken ju nästan
              säckade ihop efter lärarutbildningsreformen 2001. Efter den reformen
              har det varit mycket svårt att rekrytera förskollärare i Sverige,
              och det var ju en reform som genomfördes av den förra regeringen.
            </seg>
          </u>
          <u>
            <seg>
              Jag hoppas att vi ska kunna bädda för en kvalitet i förskollärarutbildningen
              i Sverige i framtiden som ska lyfta svensk förskola till ännu
              högre nivåer än i dag.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.48 på förslag av andre vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            9 § Svar på interpellation 2009/10:34 om kommuners ansvar för
            ensamkommande barn
          </note>
          <note type="speaker">
            Anf. 49 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Luciano Astudillo har mot bakgrund av den rådande
              bristen på mottagandeplatser avseende ensamkommande barn frågat
              vilka initiativ integrationsministern avser att ta i syfte att
              få fler kommuner att ta emot ensamkommande barn. Frågan har överlämnats
              till mig för besvarande.
            </seg>
          </u>
          <u>
            <seg>
              Som interpellanten nämner är det inte enbart i Sverige som vi
              har sett en ökning av antalet ensamkommande barn. Detta är en
              generell trend, och frågan har också diskuterats på EU-nivå. Under
              det svenska ordförandeskapet har rådet för rättsliga och inrikes
              frågor riktat en begäran till kommissionen att till början av
              2010 ta fram en handlingsplan avseende ensamkommande barn. Ordförandeskapet
              har också föreslagit att behovet av åtgärder på EU-nivå när det
              gäller de ensamkommande barnen ska lyftas fram i Stockholmsprogrammet.
            </seg>
          </u>
          <u>
            <seg>
              Vad gäller mottagandet av ensamkommande barn i Sverige vill jag
              först påminna om att en enig riksdag beslutade om genomförandet
              av den reform som innebar att kommunerna från och med den 1 juli
              2006 tog över ansvaret för ensamkommande barns boende. En av utgångspunkterna
              för reformen var att kommunerna genom sitt ansvar för den sociala
              barn- och ungdomsvården har den rätta kompetensen för mottagandet
              av ensamkommande barn och att man genom reformen skulle stärka
              skyddet för dessa barn.
            </seg>
          </u>
          <note>
            Redan i vårpropositionen 2007 initierade regeringen ett antal
            åtgärder i form av bland annat både höjda och mer enhetliga ersättningar
            till kommunerna i syfte att förmå fler kommuner att underteckna
            överenskommelser om mottagande av ensamkommande barn.
          </note>
          <u>
            <seg>
              Trots att vi under den senaste tiden fått ett antal glädjande
              besked från kommuner som tecknat nya överenskommelser eller utökat
              antalet platser i befintliga överenskommelser med Migrationsverket
              räcker inte de nuvarande platserna till.
            </seg>
          </u>
          <u>
            <seg>
              Staten har genom Migrationsverket ett övergripande ansvar för
              att samordna, planera och ingå överenskommelser om mottagandeplatser
              för ensamkommande barn. Dessutom utövar länsstyrelserna tillsyn
              över det kommunala mottagandet av dessa barn.
            </seg>
          </u>
          <u>
            <seg>
              Det är dock viktigt att betona att utgångspunkten för den gällande
              ordningen är socialtjänstlagen som föreskriver att kommunerna
              har det yttersta ansvaret för att de som vistas i kommunerna,
              inklusive de ensamkommande barnen, får det stöd och den hjälp
              som de behöver.
            </seg>
          </u>
          <note type="speaker">
            Anf. 50 LUCIANO ASTUDILLO (s):
          </note>
          <u>
            <seg>
              Fru talman! Det var ett häpnadsväckande lamt svar jag fick av
              migrationsministern. Svaret innehöll inga som helst nya besked.
              Sedan i somras har situationen förvärrats rejält. Antalet ensamkommande
              flyktingbarn har ökat avsevärt. Prognosen är att det kommer strax
              över 2 000 barn i år. Fortfarande är det för få kommuner som ställer
              upp och hjälper till.
            </seg>
          </u>
          <u>
            <seg>
              Malmö, Billströms gamla hemstad, är en av de fyra transitkommuner
              som tar ett stort ansvar. Jag läste någonstans att Billström till
              och med berömt kommunen för det ansvar man tar.
            </seg>
          </u>
          <u>
            <seg>
              Barnen hamnar i en hemsk moment 22-situation. Mycket tyder på
              att Migrationsverkets handläggningstider förlängs på grund av
              att man inte får platser i kommunerna. På grund av att det tar
              för lång tid mår barnen dåligt. Flera av dem försöker skada sig
              själva och ta livet av sig. Det är allvarligt.
            </seg>
          </u>
          <u>
            <seg>
              Vi socialdemokrater är de första att hålla med om att det här
              inte är enkelt. Det finns många principer som står mot varandra.
              Det är en knepig fråga. Jag har sett och följt de initiativ som
              har tagits av Sveriges Kommuner och Landsting och Migrationsverket.
              Att man nu för upp det på EU:s agenda är ett bra initiativ, men
              det löser inte problemen här och nu i Sverige för de barn som
              är i ett akut läge.
            </seg>
          </u>
          <u>
            <seg>
              Det är också bra att fler kommuner ställer upp. Men det är otillräckligt,
              precis som migrationsministern sade. Med tanke på hur allvarligt
              läget är och hur kraftfullt en del av de kommuner som finns runt
              Malmö reagerar på hur Malmö försöker lösa det här problemet, som
              egentligen är nationellt, hade jag hoppats på att Billström i
              dag skulle komma med nya besked, initiativ och några reflexioner
              och tankar om hur man löser situationen. Vad kommer nu? Vilket
              blir nästa steg? Vilket ansvar tänker statsrådet ta för dessa
              frågor?
            </seg>
          </u>
          <u>
            <seg>
              I dag gick ett pressmeddelande ut från Vellinge kommun. Där talas
              om ett sammanbrott för svensk flyktingmottagning. När Malmö stad
              försöker lösa detta tillsammans med ett privat företag genom att
              öppna ett boende i Vellinge kommun för att man inte har fler platser
              i Malmö man har gjort liknande i Svedala och Svalöv då säger Moderaternas
              starke man i Vellinge att det är fullständigt oacceptabelt och
              att han kommer att göra vad han kan för att få stopp på denna
              cirkus. Så talar Moderaternas ordförande i Skåne om denna situation.
            </seg>
          </u>
          <u>
            <seg>
              Det är dags att börja ta ansvar. Bollen är Tobias Billströms.
              Han är ytterst ansvarig för att försöka lösa denna fråga.
            </seg>
          </u>
          <note type="speaker">
            Anf. 51 MARIE ENGSTRÖM (v):
          </note>
          <u>
            <seg>
              Fru talman! Jag tackar interpellanten för att han har tagit upp
              denna viktiga fråga. För några veckor sedan var jag inne på Migrationsverkets
              hemsida och tittade på den statistik man har över ensamkommande
              barn. Då, i slutet av oktober, fanns det 1 428 ensamkommande barn
              inskrivna i Migrationsverkets mottagningssystem. 410 fanns i de
              fyra ankomstkommunerna. 577 fanns i kommuner med överenskommelser
              om mottagande. Övriga drygt 400 barn bodde i familjehem eller
              hos släktingar och anhöriga.
            </seg>
          </u>
          <u>
            <seg>
              Precis som föregående talare sade förvärras situationen hela
              tiden. Det kommer fler och fler barn, och behovet av platser ökar.
            </seg>
          </u>
          <u>
            <seg>
              Det var inte länge sedan som Migrationsverket, Rädda Barnen och
              Barnombudsmannen skrev en bra debattartikel i en av de stora tidningarna.
              Där påtalade man att situationen är allvarlig. Man vädjade till
              samtliga kommuner i landet att åtminstone ta emot några barn.
              Då skulle situationen förbättras avsevärt.
            </seg>
          </u>
          <u>
            <seg>
              Det finns en annan sida av detta. Sverige var ett av de första
              länder som skrev på FN:s barnkonvention. Att ha skrivit på konventionen
              och att hävda den i alla möjliga sammanhang förpliktar.
            </seg>
          </u>
          <u>
            <seg>
              Jag förstår det statsrådet Billström säger om att utgångspunkten
              är socialtjänstlagen. Den styr naturligtvis kommunernas ansvar.
              Regeringen kan dock inte frånskriva sig ansvaret genom att hänvisa
              till att kommunerna måste ta sitt ansvar. Regeringen har ett övergripande
              ansvar för att barnkonventionen efterlevs.
            </seg>
          </u>
          <u>
            <seg>
              Kommer regeringen att jobba för att ytterligare trycka på kommunerna
              och så nära man kan komma göra kommunerna skyldiga att ta emot
              ensamkommande barn?
            </seg>
          </u>
          <u>
            <seg>
              Det finns en annan problematik för de barn som är placerade i
              kommunala boenden. Många kanske hinner bli myndiga innan de får
              svar på sin ansökan om uppehållstillstånd. Under den tiden är
              dessa ungdomar sköra. De känner stor osäkerhet och är i stort
              behov av stöd.
            </seg>
          </u>
          <u>
            <seg>
              Att i det läget hänvisa dem till något annat boende eller till
              att inte längre få bo kvar i ett kommunalt boende kanske kan leda
              till ganska stor tragik i många fall. Skulle statsrådet kunna
              tänka sig att i så fall göra avsteg från den 18-årsregel som finns
              i dag? Måste man följa den så mekaniskt?
            </seg>
          </u>
          <note type="speaker">
            Anf. 52 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Jag tycker att det här är en viktig och angelägen
              interpellation. Jag tycker att det är bra att vi har den här diskussionen
              i kväll, för det här är ett ämne som definitivt inte är partipolitiskt.
              Det är ett ämne som har sin utgångspunkt i det riksdagsbeslut
              som fattades 2006 där samtliga partier i denna kammare ställde
              sig bakom den reform som gick ut på att dela upp ansvaret och
              säga att staten inte längre ska ägna sig åt att både pröva de
              här barnens ansökningar och samtidigt syssla med mottagandet.
              Vi delar ansvaret och ser till att staten ägnar sig enbart åt
              prövningen, och landets kommuner ägnar sig enbart åt mottagandet,
              för de här barnen är precis som vilka andra barn som helst och
              ska också behandlas precis som vilka andra barn som helst i enlighet
              med den lagstiftning vi har.
            </seg>
          </u>
          <u>
            <seg>
              Det här är därför en fråga som är extra intressant när man kastar
              det här ljuset över den. Vilka åtgärder har då vidtagits under
              de åren som den här regeringen har suttit vid makten, alltså efter
              det att reformen trädde i kraft?
            </seg>
          </u>
          <u>
            <seg>
              Vi har vidtagit en rad åtgärder för att få fram fler platser.
              Interpellationen handlar ju om initiativen vad har gjorts för
              att skaffa fram platser? I vårpropositionen 2007 höjde vi ersättningarna
              för platser i gruppboenden rejält från 1 650 kronor till 1 900
              kronor, vilket är en substantiell höjning. Det gjordes alltså
              från låga nivåer, vill jag betona.
            </seg>
          </u>
          <u>
            <seg>
              Vi höjde också ersättningen från 1 500 kronor till 1 600 kronor
              dygnet för tomplatser. Dessutom höjde regeringens 2007 tillfälligt
              även den årliga grundersättningen till kommunerna från 500 000
              kronor till 1 miljon kronor.
            </seg>
          </u>
          <u>
            <seg>
              Vi har också gjort en förändring beträffande unga som behöver
              fortsatta insatser enligt socialtjänstlagen och LVU genom att
              kommunerna får ersättning för dessa fram till 21 års ålders i
              stället för 18 år, förutsatt att insatsen har påbörjats före 18
              års ålder.
            </seg>
          </u>
          <u>
            <seg>
              Sammantaget har det här varit viktiga förändringar, och det har
              gjort att vi har fått fler kommuner som tecknar avtal. Faktum
              är att vid utgången av 2007 fanns det tillräckligt med platser
              i systemet. Det är viktigt att komma ihåg. Det är inte så att
              vi börjar från år 0, utan antalet platser har varit i balans under
              den här regeringsperioden. Det är bara att gå in och titta i Migrationsverkets
              statistik. Problemet är att världssituationen och utvecklingen
              i ett antal länder har varit sådan att fler barn tyvärr har tvingats
              lämna, och därmed har antalet platser inte räckt till.
            </seg>
          </u>
          <u>
            <seg>
              Jag är beredd att diskutera många olika åtgärder för att försöka
              lösa det här problemet, men jag uppfattar inte att Luciano Astudillo
              i sitt inlägg här har presenterat något förslag från Socialdemokraterna
              på hur man ska kunna skaffa fram fler platser. Han är välkommen
              att i nästa inlägg presentera sådana initiativ, men jag undrar
              om det kommer några sådana.
            </seg>
          </u>
          <u>
            <seg>
              Vad beträffar Vellinge och Malmö är det helt riktigt att jag
              har berömt Malmö stad och tänker fortsätta göra det, liksom jag
              har berömt Mölndal, Sigtuna och Solna, alltså de övriga tre ankomstkommunerna,
              för deras insatser.
            </seg>
          </u>
          <u>
            <seg>
              Jag har också tagit reda på lite i den här saken och varit i
              kontakt med Vellinge kommun apropå den situation som nu tas upp.
              Vi kanske inte är överens i fråga om huruvida Vellinge har kapacitet
              eller kompetens att ta emot, men Malmö stads agerande, där man
              tydligen inte ens meddelar sina planer till berörd kommun i det
              här sammanhanget, är knappast särskilt snyggt eller diplomatiskt.
              Jag kan faktiskt förstå de invändningar och de synpunkter som
              kommer, men jag tycker att bägge parter borde ta och agera lite
              mer vuxet i den här frågan. Det viktiga i sammanhanget är trots
              allt att de barn som har kommit till Sverige får ett gott och
              bra mottagande under sin första tid i det här landet. Jag hoppas
              att vi kan vara överens här i kammaren om att det är det som är
              slutmålet.
            </seg>
          </u>
          <note type="speaker">
            Anf. 53 LUCIANO ASTUDILLO (s):
          </note>
          <u>
            <seg>
              Fru talman! Bollen ligger hos Tobias Billström. Det är han som
              är ytterst ansvarig för situationen för ensamkommande barn. Vi
              socialdemokrater i oppositionen är beredda att diskutera flera
              olika förslag, men bollen ligger fortfarande hos er. Ansvaret
              är vi beredda att ta, men initiativen måste komma från er.
            </seg>
          </u>
          <u>
            <seg>
              Man kan diskutera väldigt många olika förslag. Jag kan inte påstå
              att alla är fullständiga, men vi måste göra något åt situationen.
              Man kan diskutera att eventuellt ge Migrationsverket i uppdrag
              att öppna fler transitboenden. Det skulle kunna lösa ut det för
              de fyra mottagarkommuner vi har i dag. Man kan diskutera för-
              och nackdelar med en pliktlag. Man kan ytterligare skruva åt de
              ekonomiska incitamenten, men med allt detta sagt är det ändå Tobias
              Billström som måste ta ansvar. Det är han som måste säga var och
              hur man ska lösa ut frågan.
            </seg>
          </u>
          <u>
            <seg>
              Den här interpellationen handlar inte om vad som har gjorts utan
              om vad som behöver göras för att lösa ut den allvarliga situation
              vi har i dag. Vi har en väldigt stor brist på mottagarkommuner
              och väldigt många barn som inte har någon som tar emot dem. Det
              handlar om ensamkommande barn som flytt från Somalia och Afghanistan
              under lång tid, som är bräckliga, som får vänta alldeles för länge
              och som på grund av det inte bara mår dåligt av den flykt och
              allt som de har varit med om utan som också blir sämre när de
              är här. Jag har vänner som jobbar inom psykvården i Skåne, och
              de berättar om de här barnen som försökt skada sig själva och
              som har försökt ta livet av sig. Det har egentligen inget att
              göra med deras flyktingskap, utan det handlar om att vi inte bereder
              väg för dem till ett värdigt boende här. Ytterst ansvarig är migrationsminister
              Tobias Billström.
            </seg>
          </u>
          <u>
            <seg>
              Jag tycker att det är allvarligt när Skånes moderata ledare,
              han som är partiordförande för alla moderater i Skåne, i ett pressmeddelande
              beskriver den flyktingmottagning vi har i dag som ett sammanbrott.
              Han menar att Malmö stads hantering är fullständigt oacceptabel
              fast de försöker lösa ut problemet med att åtminstone fixa ett
              boende för barnen så att de har någonstans att bo och inte behöver
              bo på gatan.
            </seg>
          </u>
          <u>
            <seg>
              Nu är det så att Malmö stad direkt när den här möjligheten öppnade
              sig tillsammans med det här företaget tog kontakt med Vellinge
              kommun. De sade liksom alltid i de här frågorna nej tack, medan
              andra som Svalöv, Teckomatorp och Svedala har varit mycket mer
              tillmötesgående. Det finns alltså andra sätt att agera.
            </seg>
          </u>
          <u>
            <seg>
              Men vi måste få stopp på den här cirkusen. Det är jag helt överens
              med Moderaternas starke man i Vellinge om, men den här cirkusen
              är skapad av Billström eftersom han inte väljer att agera nu.
              Bollen är hans. Han har ett ansvar. Han kan ta initiativ och presentera
              nya förslag. Då kan vi här i riksdagen ta ställning till dem.
            </seg>
          </u>
          <u>
            <seg>
              Det är ert ansvar nu, Billström. Det är dags att ta det ansvaret!
            </seg>
          </u>
          <note type="speaker">
            Anf. 54 MARIE ENGSTRÖM (v):
          </note>
          <u>
            <seg>
              Fru talman! Statsrådet Tobias Billström sade i sitt inlägg att
              slutmålet är ett bra mottagande, och det instämmer jag naturligtvis
              i. Barnen måste kunna få en trygg tillvaro med tillgång till bra
              utbildningsmöjligheter, och vi måste också kunna se till att de
              får en god man om de inte uppnått myndighetsåldern och så vidare,
              allt enligt vad som står i socialtjänstlagen.
            </seg>
          </u>
          <u>
            <seg>
              Vi är helt överens om målsättningen, och det är naturligtvis
              dit vi vill komma. Det här handlar om barn som har flytt från
              krig och förföljelse, och vi måste naturligtvis ta emot dem på
              ett mänskligt och godtagbart sätt. Problemet är att så är det
              inte i dag, och det är därför vi står här och har denna debatt.
              Sedan måste jag också instämma i att det trots allt är statsrådet
              som är den ytterst ansvarige i den här frågan.
            </seg>
          </u>
          <u>
            <seg>
              Vad ska man göra? Vi är frustrerade allihop. Vi tycker inte att
              kommunerna gör det de borde göra. Vi borde sätta press på dem,
              men man kan ju också skapa opinion i en fråga till exempel. Statsrådet
              Tobias Billström har ju alla möjligheter att lyfta fram den här
              frågan i alla möjliga sammanhang och har gjort det i EU-samarbetet
              till exempel, som vi fick höra i interpellationssvaret.
            </seg>
          </u>
          <u>
            <seg>
              Jag kommer från Värmland. Där har vi 16 kommuner. 5 av dem tar
              emot ensamkommande barn just nu 5 av 16 kommuner. Jag sitter annars
              i skatteutskottet och jobbar med skattefrågor, men jag försöker
              i mitt hemlän att lyfta den här frågan och skapa opinion i den
              för att få ytterligare kommuner att få upp ögonen för att ta emot
              barn. Tobias Billström är mycket välkommen till Värmland så kanske
              vi gemensamt kan göra någonting för att få upp kommunernas ögon
              i de här frågorna. Det är väl det som är det viktigaste, att man
              skapar opinion och att kommunerna förstår att det finns ett väldigt
              starkt behov.
            </seg>
          </u>
          <note type="speaker">
            Anf. 55 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Som sagt var är den här diskussionen mycket bra,
              inte minst eftersom den kastar ljus över det som både interpellanten
              och Marie Engström tar upp, nämligen ansvaret.
            </seg>
          </u>
          <u>
            <seg>
              Det är helt riktigt att regeringen är ansvarig för landets migrationspolitik.
              Det ansvaret åvilar mig som statsråd. Det ansvaret tar jag också
              fullt ut, inte minst i den här frågan där jag flera gånger inte
              bara har vädjat till landets kommuner utan dessutom personligen
              åkt ut och pratat med kommunalråd och fört diskussioner.
            </seg>
          </u>
          <u>
            <seg>
              Jag ska i det här sammanhanget passa på att berömma, inte Luciano
              Astudillo men Marie Engström som jag tycker faktiskt visar prov
              på ett ansvarstagande. Jag kommer gärna till Värmland och diskuterar
              de här frågorna på plats tillsammans med dig och länets kommunpolitiker.
              Det gör jag därför att det ytterst är så att när den här reformen
              beslutades fanns det en fullständig enighet om behovet av detta.
              Sveriges Kommuner och Landsting, som interpellanten hänvisar till,
              hade inga invändningar alls.
            </seg>
          </u>
          <u>
            <seg>
              Låt oss återvända till Malmö, vår gemensamma hemstad, för en
              sekund. Din partikollega Ilmar Reepalu, som då var ordförande
              för SKL, satte sin namnteckning under ett remissyttrande som var
              helt enigt. Man hade inte några invändningar mer än att man tyckte
              att den dåvarande socialdemokratiska regeringen anslog för kort
              tid för genomförandet av reformen. Men det var då det. Nu har
              det ju gått enormt lång tid, så landets kommuner borde rimligen
              ha haft möjlighet att förbereda sig.
            </seg>
          </u>
          <u>
            <seg>
              Jag tycker att det är viktigt att vi ser den här frågan för vad
              den är. Vi har 290 kommuner i landet. Jag kan inte trolla fram
              flera kommuner. Det kan inget statsråd göra och ingen riksdagsledamot
              heller. Vad vi däremot kan göra är att försöka förmå de kommuner
              som inte redan har tecknat avtal att göra det. Det är ett arbete
              som jag bedriver mycket intensivt och gärna över partigränserna
              därför att det här inte är någon partiskiljande fråga, borde inte
              vara det i alla fall med tanke på att samtliga partier stod bakom
              den reform som genomfördes 2006.
            </seg>
          </u>
          <u>
            <seg>
              Flera transitboenden pratar Luciano Astudillo om som en möjlighet.
              Det var väl det enda som jag lyckades uppfatta i floden av kritik.
              Problemet är bara att flera transitboenden inte hjälper. Det är
              inte en lösning på problemet. Det är en genomgångslösning. De
              här barnen behöver ju, vilket du själv har illustrerat i dina
              inlägg, en slutstation. De måste ju landa någonstans. De kan inte
              hålla på att gå från det ena transitboendet till det andra.
            </seg>
          </u>
          <u>
            <seg>
              Ökade ersättningar var en annan sak. Men kommunerna har redan
              i dag full kostnadstäckning. Kommunerna erhåller inte bara någon
              form av subvention för att de tagit emot barn, de erhåller full
              kostnadstäckning till sista öret för alla de utgifter som de har.
              Det tycker jag är viktigt att understryka i det här sammanhanget.
              Det gör att regeringens verktygslåda blir något mindre än den
              skulle ha varit annars, om vi hade fortsatt att diskutera kostnadsfrågor.
            </seg>
          </u>
          <u>
            <seg>
              Jag tycker som sagt var att det här är en bra och viktig diskussion.
              Den kommer inte att sluta med kvällens debatt här i kammaren utan
              den måste fortsätta. Jag vill gärna vädja till samtliga som lyssnar
              på den här debatten och som tillhör något av de politiska partierna
              i kammaren: Prata gärna med era kommunala företrädare! För gärna
              diskussioner lokalt! Ställ frågan: Har vi tecknat avtal i den
              här kommunen som ligger i den valkrets som jag tillhör eller har
              vi inte gjort det? Om ni inte för den diskussionen med era kommunala
              kolleger spelar det faktiskt väldigt liten roll vad jag gör som
              statsråd eller vad någon annan i regeringen gör när det gäller
              lagstiftning.
            </seg>
          </u>
          <u>
            <seg>
              Därmed har jag också kommit till det som är slutklämmen i det
              här, nämligen frågan om ansvaret och ansvarsfördelningen. Det
              åvilar faktiskt oss alla, alla vi som röstade för förslaget i
              kammaren, inklusive interpellanten, som också ställde sig bakom
              uppdelningen av ansvaret mellan stat och kommun när det begav
              sig, den 1 juli 2006.
            </seg>
          </u>
          <note type="speaker">
            Anf. 56 LUCIANO ASTUDILLO (s):
          </note>
          <u>
            <seg>
              Fru talman! Den här debatten kommer vi att ha flera gånger, och
              jag vill inte partipolitisera det här i onödan. Men nu har vi
              en borgerlig regering och jag har precis som alla andra ledamöter
              i den här kammaren rätt att pressa på i den här frågan och ta
              mitt ansvar på så sätt att jag bildar opinion och trycker på så
              att det blir förändring i det system vi har i dag.
            </seg>
          </u>
          <u>
            <seg>
              Jag har presenterat en rad förslag, och vi inom socialdemokratin
              har sagt att vi är öppna för förslag, men i slutändan är det den
              här regeringen som regerar nu som måste ta ansvar för den situation
              vi har. Kom gärna med de förslagen till riksdagen! Det är det
              jag vädjar om. Det räcker inte att stå här och prata historia.
              Det räcker inte att prata om trollkonster. Det handlar om att
              säga: Jag kommer tillbaka. Jag kommer att anstränga mig ännu mer
              för att lösa problemen med den här situationen.
            </seg>
          </u>
          <u>
            <seg>
              De signalerna skickar inte Billström. Han kommer hit med ett
              ganska platt svar. Han kommer hit och väljer att egentligen inte
              resonera kring vad mer som behöver göras, hur vi ska ordna den
              här situationen. Det drabbar i slutändan de här barnen. Det slår
              också mot de kommuner men det kanske inte är lika viktigt, måste
              jag säga som faktiskt har ställt upp. I slutändan drabbar det
              oss alla, inte minst den regering vi har, utifrån att vi inte
              tar ett moraliskt ansvar för det här. Billström kan stå här och
              använda sig av härskarteknik och vara lite dryg, så där som han
              brukar vara, men tyvärr löser det inte problemen.
            </seg>
          </u>
          <u>
            <seg>
              Fru talman! Jag återkommer i den här frågan.
            </seg>
          </u>
          <note type="speaker">
            Anf. 57 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Det är inte utan att man påminns om de ord som lär
              har förekommit i ett socialdemokratiskt statsråds manuskript en
              gång, med rödpenna i kanten: Argumentationen svag, höj rösten!
              Det lät ungefär så på Luciano Astudillo.
            </seg>
          </u>
          <u>
            <seg>
              Jag har räckt ut handen till Marie Engström som jag tycker här
              i kväll har visat prov på mycket större ansvarstagande än du som
              socialdemokrat. Hon har sagt att hon är beredd att tillsammans
              med mig föra ett samtal med de kommunpolitiker i hennes hemlän
              Värmland som ännu inte har tecknat avtal. Jag räcker ut samma
              hand till dig, Luciano Astudillo. Är du beredd att tillsammans
              med mig tala med de övriga 30 kommunerna i Skåne sist jag tittade
              efter var det tre som hade tecknat avtal med Migrationsverket
              oavsett om de är borgerliga eller socialdemokratiska? Är du beredd
              att göra det eller inte? Det är ingen fråga här i kammaren i kväll.
              Det är ju en fråga som vi får återkomma till.
            </seg>
          </u>
          <u>
            <seg>
              (TREDJE VICE TALMANNEN: Jag vill bara säga att interpellanten
              inte har några fler inlägg.)
            </seg>
          </u>
          <u>
            <seg>
              Precis, och det är en fråga som vi får återkomma till.
            </seg>
          </u>
          <u>
            <seg>
              När det gäller den grundläggande frågan om ansvaret säger jag
              det som jag har sagt under hela den här interpellationsdebatten:
              Regeringen är ansvarig för lagstiftningen och för de ekonomiska
              förutsättningarna och kommer att ta det ansvaret fullt ut. Men
              om inte fler kommuner självmant tecknar avtal med Migrationsverket
              måste vi som representerar de politiska partier som ingår i kammaren
              samfällt uppvakta våra kommunpolitikerkolleger och föra debatten
              och diskussionen med dem. Det ansvaret kan ingen av oss, oavsett
              vilket politiskt parti som vi representerar, frånhända oss. Vi
              har alla kommunala kolleger där ute som inte har velat teckna
              avtal med Migrationsverket. Det är ingenting som vi kan komma
              ifrån, oavsett hur vi vrider och vänder på oss. Det avslutar jag
              med som en uppmaning till samtliga.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2009/10:52 om akut läge för kristna
            som skickas tillbaka till Irak
          </note>
          <note type="speaker">
            Anf. 58 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Aleksander Gabelic har frågat mig vad jag avser att
              göra för att se till att kristna irakier som söker asyl i Sverige
              får sina mänskliga rättigheter tillvaratagna och inte avvisas
              med risk för sina liv.
            </seg>
          </u>
          <u>
            <seg>
              Jag vill inledningsvis hänvisa till vad jag nyligen har uttalat
              i mina svar på frågor om utvisning av kristna irakier av Göte
              Wahlström, om utvisning av kristna irakier och återvändandeavtalet
              liksom om utvisningar av kristna irakier och homosexuella i förhållande
              till Genèvekonventionen, båda av Anne Ludvigsson, samt interpellation
              om avvisningar av kristna till Irak av Bodil Ceballos. Vidare
              vill jag hänvisa till utrikesministerns svar på frågor om självstyre
              för kristna i Irak av Aleksander Gabelic (2008/09:1160, 2008/09:1181,
              2008/09:1183, 2008/09:580, 2008/09:678).
            </seg>
          </u>
          <note>
            Genom Europeiska unionen och FN samt i samtal med irakiska företrädare
            fortsätter regeringen att uppmärksamma frågan om efterlevnaden
            av de mänskliga rättigheterna i Irak.
          </note>
          <u>
            <seg>
              Skyddsgrunderna i 1951 års flyktingkonvention är i sin helhet
              införda i utlänningslagen. Därutöver ger utlänningslagen skydd
              i enlighet med andra internationella överenskommelser som Sverige
              åtagit sig att följa. Utlänningslagen ger även skydd i vissa situationer
              som inte omfattas av någon internationell överenskommelse.
            </seg>
          </u>
          <u>
            <seg>
              Var och en som söker asyl i Sverige får en individuell prövning
              av sitt skyddsbehov i enlighet med utlänningslagen. Det är Migrationsverkets
              och migrationsdomstolarnas uppgift att på de skäl som anförts
              och det underlag som presenterats i ett ärende eller ett mål besluta
              om det finns grund för uppehållstillstånd i det enskilda fallet.
            </seg>
          </u>
          <u>
            <seg>
              Mot den här bakgrunden ser jag inte att det finns behov av några
              åtgärder från min sida.
            </seg>
          </u>
          <note type="speaker">
            Anf. 59 ALEKSANDER GABELIC (s):
          </note>
          <u>
            <seg>
              Fru talman! Jag vill tacka statsrådet Tobias Billström för svaret!
            </seg>
          </u>
          <u>
            <seg>
              Min utgångspunkt är att jag har träffat många kristna irakier,
              och det är bakgrunden till min interpellation. Jag vill också
              för dem som lyssnar ge min bakgrund till interpellationen.
            </seg>
          </u>
          <u>
            <seg>
              Migrationsverket skickar i dagsläget tillbaka människor till
              en ytterst hotfull situation i Irak. Ofta är det en akut livshotande
              situation. Det handlar bland annat om kristna. Det är en svårt
              förföljd grupp. Situationen för kristna minoritetsgrupper i Irak
              är oacceptabel. Trots att religionsfrihet råder enligt författningen
              förföljs assyrier, kaldéer och syrianer. Enligt uppgifter från
              riksdagens utredningstjänst har ungefär hälften av de omkring
              800 000 kristna som fanns i Irak 2003 tvingats fly. Om vi tittar
              på det första Irakkriget handlar det om ännu fler människor som
              har lämnat landet. Det handlar om attacker mot kyrkor, skolor,
              religiösa ledare såväl som angrepp mot kristna familjer. Människor
              har kidnappats och mördats. Under hot om mord, våldtäkt eller
              tvångsgifte har många kristna tvingats konvertera till islam eller
              klä sig på ett mer muslimskt sätt. Det finns dessutom uppgifter
              om att kristna avstår från att bevista religiösa sammankomster
              på grund av hot om våld. Medierna har uppmärksammat fruktansvärda
              tragedier bland kristna som har avvisats till Irak.
            </seg>
          </u>
          <u>
            <seg>
              Fru talman! Det vore önskvärt att FN stöder skapandet av en säker
              zon inom Irak. En bra lösning vore att inrätta ett autonomt område
              i provinsen Nineve norr om Mosul. Det är dessa minoritetsgruppers
              historiska område, och där är de i dag trots allt i majoritet.
              Det handlar om mänskliga rättigheter såväl som religionsfrihet.
              Rätten att känna trygghet för sig själv och sin familj, att slippa
              riskera hot, våld, förföljelse och trakasserier måste vara okränkbar,
              likaså friheten att få utöva sin egen religion. Hotas detta bör
              det bedömas som skäl att beviljas asyl.
            </seg>
          </u>
          <u>
            <seg>
              Ett självstyre för kristna i Irak är den bästa vägen till fredlig
              samexistens. Men för närvarande är den akuta frågan att bevilja
              uppehållstillstånd i Sverige för dessa människor som har hamnat
              i kläm mellan USA och andra intressen i Irak. Utgångspunkten måste
              vara att varje asylärende ska prövas utifrån den situation som
              råder i ett land, i detta fall det dokumenterade förtrycket av
              kristna i Irak. I andra fall kunde det ha varit andra grupper.
              Det har inte en specifik utgångspunkt i religion utan det handlar
              om människor som är utsatta som grupp.
            </seg>
          </u>
          <u>
            <seg>
              Fru talman! Vilken bedömning gör statsrådet när det gäller situationen
              för dessa kristna grupper? Utgångspunkten för den här diskussionen
              är att det råder ett systematiskt förtryck. Det är min utgångspunkt.
              Statsrådet berörde inte det problemet i sitt svar. Det måste vara
              utgångspunkten. Det är naturligtvis alltid enskilda fall, fru
              talman, som ska bedömas. Men det finns historiska exempel där
              grupper har utsatts, och det måste ändå vara en viktig grund i
              bedömandet. Där borde statsrådet vara mer lyhörd för det problemet.
              Det finns fakta i målet. Vi vet att det finns statistik på det
              förtryck och den terror som de kristna utsätts för.
            </seg>
          </u>
          <u>
            <seg>
              Jag skulle vilja be statsrådet att ge ett förtydligande när det
              gäller aspekten av den kollektiva utsattheten.
            </seg>
          </u>
          <note type="speaker">
            Anf. 60 BODIL CEBALLOS (mp):
          </note>
          <u>
            <seg>
              Fru talman! Det finns lite olika uppfattningar, migrationsministern,
              huruvida tolkningen av utlänningslagen är korrekt eller inte och
              på vilka grunder som människor anses vara skyddsbehövande eller
              ej i landet. Med den praxis som har kommit fram enligt domstolarnas
              domar ser jag ingen annan möjlighet än att vi faktiskt måste ändra
              lagen så att den blir mer i samklang med vad vi avsåg i riksdagen
              när den tillkom en gång i tiden.
            </seg>
          </u>
          <u>
            <seg>
              Enligt konstens alla regler ska Migrationsverket se till situationen
              i hemlandet. Enligt den senaste Somaliadomen ska det vara fråga
              om aktuell landinformation. Man får inte utgå från gammal sådan.
            </seg>
          </u>
          <u>
            <seg>
              Men hur pass mycket tittar vi på aktuell landinformation? I den
              interpellation jag har ställt till statsrådet har jag tagit med
              den frågan. Vi kommer att kunna gå mer in på djupet i den frågan
              i nästa debatt.
            </seg>
          </u>
          <u>
            <seg>
              Vad som är oerhört viktigt är att verkligen utgå från hur det
              ser ut i dag och hur det ser ut för de olika grupperna i de olika
              länderna. Det finns en lista på så kallade svaga stater, failed
              states. Irak finns med som nummer sex av alla de ca 175 länderna
              på listan.
            </seg>
          </u>
          <u>
            <seg>
              Man har tagit fram ett index med tolv indikatorer. Den tredje
              av indikatorerna handlar om motsättningar mellan grupper. Indikatorerna
              går från 1 till 10. När det gäller motsättningar mellan grupper
              ligger Irak på 9,7. Den värsta indikatorn finns just i Irakfallet.
              Det handlar om problem mellan grupper som har förvärrats. Det
              kan bero på historiska problem eller nya problem. Det är ett mönster
              av hemskheter som begås utan straff mot en viss grupp. Det kan
              vara staten själv som försöker stöta ut vissa grupper från ett
              samhälle eller förföljer och förtrycker vissa dominanta grupper
              i ett område. Det kan vara institutionaliserad politiskt utanförskap,
              och det kan vara fråga om att det anses att en viss grupp har
              tillförskansat sig vissa rikedomar etcetera och därför förföljs
              med hatkampanjer etcetera.
            </seg>
          </u>
          <u>
            <seg>
              Irak finns med i grupp nummer tre i indikatorlistan, och indikatorn
              ligger på 9,7, vilket är högt. Vad är det som gör att ministern
              inte agerar i det här fallet och försöker få till en förändring
              av lagen? Landinformationen är inte tillräcklig, och man kommer
              ingenvart med den.
            </seg>
          </u>
          <u>
            <seg>
              Människor skickas tillbaka till Irak, och människor tvångsavisas
              till Irak. Vi vet att människor har fått lugnande medel och förts
              till Irak i chartrade plan. Så kan vi inte ha det. Vi måste se
              till att avvisningar går till på ett humant och värdigt sätt.
              Sedan finns olika uppfattningar huruvida de är skyddsbehövande
              eller ej, men jag får återkomma till det i nästa inlägg.
            </seg>
          </u>
          <note type="speaker">
            Anf. 61 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Först vänder jag mig till interpellanten Aleksander
              Gabelic. Trots att säkerhetssituationen generellt sett har förbättrats
              i Irak är situationen fortsatt svår på vissa håll. Våldsdåd och
              förföljelse förekommer. Så är det. Jag tror inte att det finns
              någon här inne i kammaren eller utanför den som inte inser det.
            </seg>
          </u>
          <u>
            <seg>
              Våldet drabbar också medlemmar i alla etniska och religiösa grupper,
              men minoriteter är ofta särskilt utsatta. Jag mötte själv under
              mitt besök i Bagdad 2007 representanter för flera etniska minoriteter
              som vittnade om att de upplevde problem.
            </seg>
          </u>
          <u>
            <seg>
              Många människor har tvingats lämna sina hem. Det gäller också
              medlemmar i större befolkningsgrupper som lokalt har varit, är
              eller har blivit en minoritet, och situationen för kristna i Irak
              har försämrats under de senaste ett till två åren.
            </seg>
          </u>
          <u>
            <seg>
              Allt detta gör att regeringen ser med oro på utvecklingen.
            </seg>
          </u>
          <u>
            <seg>
              I Sverige är det så att bedömningar med utgångspunkt i utlänningslagens
              skyddsbestämmelser åvilar Migrationsverket och migrationsdomstolarna.
              Det är dessa instanser Migrationsverket är första instans, och
              migrationsdomstolarna är överprövande instans, och slutligen finns
              naturligtvis Migrationsöverdomstolen som i domar och beslut fortlöpande
              tar ställning till hur situationen i Irak utvecklas och, vilket
              är det viktiga i sammanhanget, vilken betydelse detta har för
              den enskilde asylsökanden. Det är alltid en individuell bedömning
              som görs. Detta är viktigt att komma ihåg i det här sammanhanget.
            </seg>
          </u>
          <u>
            <seg>
              Om vi inte skulle ha klart för oss att bedömningen alltid utgår
              från individuella perspektiv skulle den ordning som vi har i Sverige
              framstå som väldigt märklig. Det skulle jag hålla med om. Men
              eftersom vi alltid kan vara förvissade om att det är den enskildes
              asylskäl som granskas tycker jag att vi kan känna oss mycket trygga
              med att rättssäkerheten står i första rummet när bedömningar görs.
            </seg>
          </u>
          <u>
            <seg>
              Däremot ankommer det inte på medlemmar av regeringen att föra
              fram en uppfattning om hur praxis ska formas. Den saken är mycket
              klart och tydligt föreskriven i regeringsformen och i andra instrument.
              Men om jag anser att det finns behov av att ändra utlänningslagens
              skyddsbestämmelser kommer jag att ta initiativ för att regeringen
              ska lämna en proposition till riksdagen på detta tema.
            </seg>
          </u>
          <u>
            <seg>
              Jag fortsätter att vända mig till interpellanten. I samtal med
              irakiska regeringsrepresentanter påtalar Sverige liksom Europeiska
              unionen och Förenta nationerna ständigt vikten av större ansträngningar
              för att stärka genomförandet av de mänskliga rättigheterna och
              skydda landets samtliga invånare från våld och övergrepp. Det
              innefattar religiösa och etniska minoriteter. Sverige ser det
              här som en självklar del i den fortlöpande dialogen med Irak.
            </seg>
          </u>
          <u>
            <seg>
              Det är också tydligt att vad Irak behöver i dag är samling kring
              dessa frågor snarare än ytterligare splittring och uppdelning
              enligt religiösa och etniska skiljelinjer.
            </seg>
          </u>
          <u>
            <seg>
              Sveriges och EU:s utvecklingssamarbete med Irak syftar till stor
              del till att bidra till stärkt respekt för de mänskliga rättigheterna.
            </seg>
          </u>
          <u>
            <seg>
              Det innebär också att regeringen, när det gäller förslaget om
              särskilda zoner på etnisk eller religiös grund, har den uppfattning
              som utrikesministern framförde till Aleksander Gabelic, att sådana
              zoner skulle riskera att skapa ytterligare utsatthet. Sverige
              kommer inte att verka för bildandet av en särskild zon för kristna
              i Irak. Det är ett tydligt besked.
            </seg>
          </u>
          <u>
            <seg>
              Vad gäller Bodil Ceballos frågor och synpunkter återkommer jag
              i nästa replikomgång.
            </seg>
          </u>
          <note type="speaker">
            Anf. 62 ALEKSANDER GABELIC (s):
          </note>
          <u>
            <seg>
              Fru talman! Tack än en gång, statsrådet! Jag börjar med det positiva.
              Jag tycker att det är bra att den svenska regeringen är aktiv
              när det gäller samarbetet inom Europeiska unionen och även Förenta
              nationerna. Jag tycker att det är utomordentligt bra.
            </seg>
          </u>
          <u>
            <seg>
              Jag tror att det görs saker som är bra. Jag vill liksom ha en
              nyanserad utgångspunkt när vi pratar om de här svåra frågorna.
              Det är alltså inte detta som jag tror är problemet. Där tror jag
              att Sverige har en bra hållning. Sverige har också tagit emot
              många människor från detta krigshärjade land.
            </seg>
          </u>
          <u>
            <seg>
              Men jag tycker ändå att det är viktigt att också lyssna på FN.
              Så sent som i dag uppdaterade jag mig när det gäller UNHCR för
              att få veta detaljerna när det gäller den här frågan och för att
              höra om deras senaste bedömningar. Då fick jag veta att UNHCR
              talar om fem områden i centrala Irak. Nu kan jag inte, fru talman,
              exakt geografin, om statsrådet ursäktar. Men det handlar om fem
              centrala områden. Det är det direkt olämpligt att återföra människor
              till dem. Man avråder också från alla former av återförande av
              människor till de områdena.
            </seg>
          </u>
          <u>
            <seg>
              Det handlar om södra Irak. Man avråder från att återföra folk
              dit. Och man talar om de tre kurdiska områdena, där det i individuella
              fall finns problem. Det kan också vara möjligt att återföra människor
              dit.
            </seg>
          </u>
          <u>
            <seg>
              Jag tycker att man måste titta på den verklighet som de expertorgan
              som är inblandade pekar på. Någonstans ger ändå Utrikesdepartementet
              signaler till myndigheterna och gör analyser och bedömningar som
              är en grund för dem när de ska fatta sina beslut när det gäller
              den här helhetsanalysen. Detta måste ju experter kunna intyga.
              Vi har också både departement och, i det här fallet, myndigheter
              som borde kunna få vägledning på det sättet när det gäller analysbiten,
              som ändå är grunden.
            </seg>
          </u>
          <u>
            <seg>
              Jag respekterar självfallet statsrådet när det gäller vår ordning,
              hur vi har det med Migrationsverket och domstolarna. Men jag tycker
              inte att vi ska trolla bort eller på något sätt glömma att det
              också finns en grund för deras beslut. Och där finns det en koppling
              till regeringen.
            </seg>
          </u>
          <u>
            <seg>
              Jag vill understryka att jag vill se en lite mer nyanserad hållning,
              eftersom de här grupperna är väldigt utsatta. Jag har själv träffat
              många av dem. Precis som statsrådet var inne på när det gällde
              hans besök i Irak och i Bagdad är detta någonting som vi alla
              är medvetna om. Vi måste också ta ansvar för den medvetenheten.
            </seg>
          </u>
          <u>
            <seg>
              Det blir problematiskt. Vi ska naturligtvis respektera ordningen,
              men nu handlar det om liv och död och också om ett systematiskt
              förtryck.
            </seg>
          </u>
          <u>
            <seg>
              Jag önskar att vi skulle kunna lyfta blicken och titta mer på:
              Hur kan vi på ett bättre sätt hjälpa till i detta och finna en
              ordning som är acceptabel för det sätt som vi arbetar på i Sverige?
            </seg>
          </u>
          <note type="speaker">
            Anf. 63 BODIL CEBALLOS (mp):
          </note>
          <u>
            <seg>
              Fru talman! Jag säger inte att migrationsministern kan ändra
              praxis. Självklart kan migrationsministern inte ändra praxis.
              Däremot kan migrationsministern ta initiativ till att ändra lagen.
            </seg>
          </u>
          <u>
            <seg>
              Jag vet inte hur migrationsministern tänkte när han tryckte på
              knappen den gången, under förra mandatperioden, när den nya utlänningslagen
              kom. Jag var inte här i kammaren då. Jag satt inte i riksdagen
              då. Men mina kamrater hade inte förväntat sig att lagen skulle
              tolkas så strikt som den nu görs.
            </seg>
          </u>
          <u>
            <seg>
              Jag tänker på många av dem som nu befinner sig här, som har kommit
              hit och sökt asyl och som inte får stanna som vare sig flyktingar
              eller skyddsbehövande. De får ett avslag och ska då återvända
              till hemlandet. För dem är det en oerhört svår situation. De har
              nämligen inte samma uppfattning som Migrationsverket och migrationsdomstolarna,
              att de faktiskt inte behöver skydd i hemlandet.
            </seg>
          </u>
          <u>
            <seg>
              Jag tänker inte minst på sådana grupper som till exempel de kristna
              i Irak som är utsatta för en form av gruppförtryck i hemlandet.
              Det är någon form av etnisk rensning, skulle man kunna säga, även
              om det kanske är lite väl drastiskt. De har alltså en väldigt
              svår situation. Det är inte bara de kristna, utan det är naturligtvis
              också andra grupper.
            </seg>
          </u>
          <u>
            <seg>
              Det är klart att det är mycket svårt för dem att förstå att det
              blir ett nej på deras asylansökan. Det är inte svårt att förstå
              att de i det läget i många fall faktiskt gömmer sig här i landet.
              Det är inte svårt att förstå, tycker jag. Man är inte en brottsling
              för att man har fått ett nej på sin asylansökan och för att man
              gömmer sig här i landet. Det här är människor med mycket stora
              problem och mycket stora behov.
            </seg>
          </u>
          <note type="speaker">
            Anf. 64 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Jag vänder mig till interpellanten. När det gäller
              frågan om UNHCR och UNHCR:s rekommendationer är det i sig inte
              ägnat att förvåna att utlänningslagens bestämmelser och tillämpningen
              av dem ibland skiljer sig från hur UNHCR resonerar.
            </seg>
          </u>
          <u>
            <seg>
              Det beror på, även om man har stor respekt för UNHCR:s kunskap,
              kompetens och insikt i de här frågorna, att UNHCR:s mandat skiljer
              sig från hur den svenska utlänningslagen är konstruerad.
            </seg>
          </u>
          <u>
            <seg>
              Så måste det också vara. UNHCR har möjligheten att uttala sig
              om mycket större grupper och att göra kollektiva bedömningar.
              Men det sätt som riksdagen har valt att utforma utlänningslagen
              på är att man har tagit sikte på individuella bedömningar. Vår
              prövning utgår alltid från individens perspektiv. Därför kan man
              komma till olika slutsatser.
            </seg>
          </u>
          <u>
            <seg>
              Självklart är det önskvärt att alla stater som har åtagit sig
              att följa Genèvekonventionen liksom UNHCR så långt det är möjligt
              gör samma bedömning. Vi vet att det ibland förekommer skiljaktig
              rättstillämpning i olika länder, även när det gäller sådana skyddsgrunder
              som är gemensamma, till exempel dem i flyktingkonventionen. Detta
              är ett av flera skäl till regeringens strävan för ett gemensamt
              asylsystem för den europeiska unionen så att vi åtminstone ska
              komma till rätta med de skiljaktigheter som finns mellan EU:s
              medlemsstater och som är destruktiva enligt vårt sätt att se det
              från regeringen.
            </seg>
          </u>
          <u>
            <seg>
              Den svenska instans- och processordningen som det beslutades
              om i bred enighet i den svenska riksdagen är utformad för att
              säkerställa en hög grad av rättssäkerhet, särskilt genom möjligheten
              att överklaga och få sin sak prövad av domstol i ett tvåpartsförfarande
              med stora möjligheter till muntlig förhandling. Jag ser ingen
              anledning att här i dag med utgångspunkt i debatten ifrågasätta
              att den svenska ordningen ger goda förutsättningar för domar och
              beslut som respekterar flyktingkonventionen.
            </seg>
          </u>
          <u>
            <seg>
              Nyanser är absolut viktiga. På den punkten är vi överens. Men
              det för oss in på Bodil Ceballos synpunkter här. Jag tror att
              vi i grunden inte är riktigt lika överens. I grund och botten
              är det så att när människor har fått sin sak prövad måste de respektera
              de beslut som fattas av myndigheter och domstolar.
            </seg>
          </u>
          <u>
            <seg>
              Har de lagt fram sin sak och fått den prövad har vi rätt att
              förvänta oss i Sverige att människor respekterar de beslut som
              fattas. Vi måste också själva ha tilltro till våra rättsvårdande
              organ och deras förmåga att avgöra de här ärendena på ett lämpligt
              och rättssäkert sätt.
            </seg>
          </u>
          <u>
            <seg>
              Därför blir jag lite förvånad när jag hör Bodil Ceballos här
              från talarstolen säga att det inte är förvånande att människor
              går och gömmer sig. Det kan man alltid resonera om. Förvånande,
              på vilket sätt då? Jag tycker att det är ganska förvånande att
              människor inte respekterar de beslut som fattas.
            </seg>
          </u>
          <u>
            <seg>
              Man kan ha respekt för att människor naturligtvis kan vara rädda
              och tycka att det är problematiskt att återvända till sitt hemland
              för att de till exempel har sålt mycket av det de ägde och hade
              för att betala en människosmugglare. Men den biten har regeringen
              försökt att hantera genom inrättandet av återetableringsstödet,
              en ekonomisk ersättning som gör det möjligt att börja om.
            </seg>
          </u>
          <u>
            <seg>
              Men i grundfrågan, huruvida människor faktiskt måste respektera
              de beslut som fattas och återvända tillbaka, är regeringens besked
              kristallklart. Annars har vi nämligen ingen rättssäker ordning.
              Annars har vi ett system som bygger på principen att ja och nej
              betyder samma sak. Ett sådant system kommer varken medborgarna,
              de asylsökande eller någon annan att kunna respektera i längden.
            </seg>
          </u>
          <note type="speaker">
            Anf. 65 ALEKSANDER GABELIC (s):
          </note>
          <u>
            <seg>
              Fru talman! Jag tackar än en gång statsrådet. Det är klart att
              UNHCR har ett bredare mandat. Men vi är i ett härad som är lite
              problematiskt, eftersom vi har kunskapen, vetskapen, människor
              som är där och organisationer som jobbar med att dokumentera den
              här problematiken.
            </seg>
          </u>
          <u>
            <seg>
              Då kan man ställa sig frågan, som Bodil också var inne på, vad
              regeringen har för ansvar. Regeringen har historiskt sett fattat
              beslut att det är olämpligt att skicka tillbaka människor till
              ett område på grund av rådande situation. Det var den instruktionen
              jag var inne på.
            </seg>
          </u>
          <u>
            <seg>
              Man kan fatta ett sådant beslut. Regeringen själv med Utrikesdepartementet
              i spetsen fattar ett beslut som bygger på kunskaper som gör att
              man tycker att det är olämpligt att människor flyttas tillbaka.
              Den makten har ändå demokratins aktörer och i det här fallet regeringen.
            </seg>
          </u>
          <u>
            <seg>
              Annars får man ta andra initiativ, som Bodil var inne på, om
              man vill ändra något i lagstiftningen som gör att det är problematiskt.
              Jag tycker att myndigheterna måste ha utgångspunkten i den situation
              som råder, i det här fallet i Irak.
            </seg>
          </u>
          <u>
            <seg>
              Jag har också en liten undran. Vi talar om svåra frågor. Vi kan
              se det historiskt, vad vi skulle säga på 30-talet till de judar
              som fanns i Tyskland, för då hade det inte riktigt blossat upp,
              men det fanns en förföljelse. Vi uppmärksammade årsdagen av Kristallnatten,
              fru talman, så sent som i går.
            </seg>
          </u>
          <u>
            <seg>
              Jag vill inte göra en jämförelse på något sätt, men jag vill
              lägga in en tanke om att vi som demokrater i ett fritt land äger
              en möjlighet med all den kunskap vi har med de nyanser som vi
              var inne på och som kan vara livsavgörande för enskilda människor.
            </seg>
          </u>
          <u>
            <seg>
              Jag skulle vilja vända mig till statsrådet och säga: Ni har ändå
              makt att agera. Det skulle jag vilja uppmuntra till.
            </seg>
          </u>
          <u>
            <seg>
              Jag tackar för debatten.
            </seg>
          </u>
          <note type="speaker">
            Anf. 66 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Även jag vill tacka interpellanten och övrig debattör
              för en bra och konstruktiv diskussion i en fråga som är ganska
              svår. Jag tycker att det är bra att diskussionen har kretsat kring
              frågan om kunskap och vetskap. Det tycker jag är viktiga element
              i det här sammanhanget.
            </seg>
          </u>
          <u>
            <seg>
              Därför är det angeläget att understryka att den svenska instans-
              och processordningen för att avgöra asylärenden vilar på ett antal
              viktiga pelare som garanterar rättssäkerheten. I det här sammanhanget
              är det viktigt att peka på att det är sakskälen som bedöms, den
              enskilde personens, som det står, välgrundade fruktan för hot
              eller förföljelse.
            </seg>
          </u>
          <u>
            <seg>
              Det sker med utgångspunkt i tesen om fri bevisprövning. Man har
              rätt att lägga fram precis vilka bevis man vill inför domstolen.
              Det finns inga inskränkningar i det avseendet.
            </seg>
          </u>
          <u>
            <seg>
              Vad gäller frågan att regeringen skulle gå in och fatta beslut
              i enskilda ärenden eller om grupper är det min tro att en sådan
              ordning ganska snabbt skulle undergräva tilltron till systemet.
              Jag tror att det är mycket bättre att lagfarna domare med hjälp
              av sin kunskap och kompetens avgör de här frågorna, precis som
              riksdagen önskade att det skulle bli när man införde det här systemet,
              och att politikerna hålls så långt borta från systemet som möjligt.
            </seg>
          </u>
          <u>
            <seg>
              Vi ser att det kommer vägledande domar som etablerar praxis på
              det här området. Aleksander Gabelic lyfte fram ett hypotetiskt
              exempel. Jag tror att många automatiskt skulle säga att sådana
              beslut om man skulle ha fattat dem kollektivt på 30-talet skulle
              ha varit positiva, givet vetskapen om historien. Men vad garanterar
              det?
            </seg>
          </u>
          <u>
            <seg>
              Vem kan säga att vi inte i själva verket i så fall hade fått
              beslut som hade gått i rakt motsatt riktning? Nej, det är bättre
              med individuella skäl och en individuell rättssäker prövning.
              Det tycker jag är den bästa garantin.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2009/10:85 om dagsaktuell landinformation
            och avvisning till failed states
          </note>
          <note type="speaker">
            Anf. 67 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Bodil Ceballos har frågat mig om jag avser att ta
              initiativ i tre olika avseenden: att myndigheterna alltid ska
              använda dagsaktuell landinformation, att det ska finnas ett svenskt
              uppföljningsansvar vid utvisningar och att Migrationsverket ska
              uppmärksammas på riskerna med att skicka tillbaka människor till
              svaga stater eller failed states.
            </seg>
          </u>
          <u>
            <seg>
              Jag har den 13 oktober besvarat fråga 2008/09:49 av Bodil Ceballos
              om utvisningar till failed states. Jag har samma uppfattning nu
              som jag då framförde. De risker som kan finnas vid ett återvändande
              bedöms givetvis alltid under asylprocessen. Det sker oavsett till
              vilken stat återvändandet äger rum. Om de risker som den sökande
              anser sig vara utsatt för kommer från annat håll än staten i hemlandet
              tar Migrationsverket och domstolarna ställning till om denna stat
              har förmåga och vilja att skydda den enskilde.
            </seg>
          </u>
          <u>
            <seg>
              Utredningen av omständigheterna i det enskilda fallet ska i princip
              vara uttömmande redan när beslut fattas i första instans. Den
              sökande har dessutom bistånd av ett offentligt biträde, vilket
              ökar förutsättningarna för att utredningen blir fullödig, till
              exempel vad gäller landinformationen. Det finns vidare alltid
              möjlighet att överklaga ett beslut till domstol. Skulle förstainstansen,
              som Bodil Ceballos anser, tolka lagar och prejudikat för snävt
              eller fatta beslut på inaktuell landinformation ger instans- och
              processordningen alltså en god korrigeringsmöjlighet i varje enskilt
              fall.
            </seg>
          </u>
          <u>
            <seg>
              Jag vill framhålla att ett omfattande förändringsarbete med landinformationen
              skett på Migrationsverket sedan den nuvarande instans- och processordningen
              infördes, med bland annat öppen tillgänglighet av huvuddelen av
              sådant material på myndighetens hemsida Lifos. Migrationsverket
              fortsätter att arbeta med kvalitetsförbättringar och utveckling
              av landinformationen. Lifos är emellertid inte den enda källan
              för landinformation.
            </seg>
          </u>
          <u>
            <seg>
              Som framgår av vad jag nyss sagt är bedömningen av riskerna vid
              ett återvändande en central fråga i asylprocessen. Den omständigheten
              att alla stater är folkrättsligt förpliktade att till exempel
              respektera de mänskliga rättigheterna för bland annat sina egna
              medborgare saknar betydelse för beslutet, om staten i fråga inte
              har möjlighet eller saknar vilja att ta sitt ansvar.
            </seg>
          </u>
          <u>
            <seg>
              Frågan om vad som händer efter att en person som sökt asyl i
              Sverige återvänt är intressant. Sådan information kan naturligtvis
              bidra till landinformationen och därigenom underlaget för beslut
              i asylärenden i framtiden. Det finns dock avgörande skäl mot att
              en stat genom egna organ skulle följa upp hur situationen utvecklar
              sig i sådana avseenden som personen lyft fram i sin tidigare,
              men avslagna asylansökan. Det kan till exempel vara till men för
              den enskilde.
            </seg>
          </u>
          <u>
            <seg>
              En helt annan sak är om frivilligorganisationer gör sådana insatser.
              Jag kan då nämna att regeringen medfinansierar ett projekt som
              Svenska Röda Korset i samarbete med systerorganisationer bedriver
              för återvändande till Irak, Serbien och Kosovo. Ett av delmålen
              i detta projekt avser just uppföljning av de återvändandes generella
              situation. Detta ser jag som ett värdefullt arbete och jag hoppas
              att Bodil Ceballos kan instämma i detta.
            </seg>
          </u>
          <u>
            <seg>
              Mot denna bakgrund ser jag inte anledning till något initiativ
              i de avseenden Bodil Ceballos lyft fram.
            </seg>
          </u>
          <note type="speaker">
            Anf. 68 BODIL CEBALLOS (mp):
          </note>
          <u>
            <seg>
              Fru talman! Jag tackar för svaret. Det låter som rena Bullerbyn
              när migrationsministern förklarar hur bra det fungerar i Sverige.
              Så skulle vi vilja att det fungerade, men det känns mer som teori
              än praktik.
            </seg>
          </u>
          <u>
            <seg>
              Ministern säger till exempel att Migrationsverket och domstolen
              vid prövning tar ställning om den mottagande staten har förmåga
              och vilja att skydda den enskilde vid ett återvändande. Att staten
              är skyldig att skydda sina egna medborgare, men kanske inte vill
              eller kan saknar betydelse för prövningen, enligt svaret.
            </seg>
          </u>
          <u>
            <seg>
              Hur kommer det sig då att vi utvisar människor till länder som
              uppenbarligen inte kan garantera säkerheten? Hur kommer det sig
              att Migrationsverkets generaldirektör, tvärt emot ministerns svar
              på min tidigare fråga, säger att Somaliadomen om intern väpnad
              konflikt bara gäller Mogadishu? Det fick vi höra häromdagen.
            </seg>
          </u>
          <u>
            <seg>
              Migrationsministern säger också att de asylsökande har bistånd
              av ett offentligt biträde som kan se till att landinformationen
              blir fullödig.
            </seg>
          </u>
          <u>
            <seg>
              Då undrar jag varför en asylsökande från Uzbekistan jag träffade
              i går inte efter ett helt år i Sverige fått veta att han har rätt
              till advokat.
            </seg>
          </u>
          <u>
            <seg>
              Jag undrar också varför advokaterna, enligt uppgift, får betalt
              för bara åtta timmar per asylärende oberoende av om de har lagt
              ned mycket mer tid på att söka oberoende och aktuell landinformation.
            </seg>
          </u>
          <u>
            <seg>
              Migrationsministern menar också att det är intressant att veta
              vad som har hänt en person som återvänt, eftersom sådan information
              kan bidra till landinformationen och också för beslut i asylärenden.
            </seg>
          </u>
          <u>
            <seg>
              Jag kan berätta för migrationsministern vad som hände med några
              av de burundier som jag nämner i min interpellation. Två män och
              en kvinna har flytt vidare till Rwanda och får just nu hjälp av
              en frivilligorganisation där. En kvinna finns vid Tanzanias gräns.
              Två är borta.
            </seg>
          </u>
          <u>
            <seg>
              Det var sex personer som tidigt en morgon, bundna till händer
              och fötter och med midjebälten, utvisades med ett chartrat plan.
              Flygresan tog 22 timmar. De fick ingen mat, bara vatten av märket
              Evian med bästföredatum september 2008.
            </seg>
          </u>
          <u>
            <seg>
              Väl framme möttes de av ett stort polisuppbåd. Polisuppbådet
              berodde eventuellt på att svenska myndigheter inte hade talat
              om att de skulle komma till flygplatsen. Enligt vissa uppgifter
              tog man planet för ett fiendeplan. Det kanske bara var tur att
              varken flyktingarna eller den svenska polisen blev nedskjutna.
            </seg>
          </u>
          <u>
            <seg>
              Jag har ställt en fråga om detta till justitieministern. Den
              har ändå hamnat på migrationsministerns bord. Jag hoppas att jag
              får svar snarast.
            </seg>
          </u>
          <u>
            <seg>
              Enligt en källa fick den svenska polisen muta den burundiska
              för att burundierna skulle få stanna, eller om det var för att
              den svenska gruppen skulle få resa vidare till Nairobi. Jag vet
              inte vilket.
            </seg>
          </u>
          <u>
            <seg>
              Det kan ju inte vara meningen att svenska poliser ska behöva
              muta andra poliser för att lämna kvar flyktingar.
            </seg>
          </u>
          <u>
            <seg>
              Jag hoppas att jag får klarhet i vad som verkligen hände vid
              utvisningen och vid landningen.
            </seg>
          </u>
          <u>
            <seg>
              I går fick jag reda på att den svenska polisen nu också har rätt
              att tvångsutvisa iranier på samma sätt, trots att vi vet hur det
              ser ut i Iran. I morgon avrättas en politiskt aktiv man vid namn
              Ehsan Fatahiyan i Iran. Sverige brukar ju protestera mot dödsstraff,
              men till Iran kan vi tydligen utvisa iranier som kan riskera dödsstraff.
            </seg>
          </u>
          <u>
            <seg>
              Det jag undrar allra mest över är: Vem är det som bestämmer att
              människor får utvisas under de här kränkande formerna? Det är
              i alla fall inte vi i riksdagen. Vi har inte fattat några sådana
              beslut. Har regeringen gjort det? Har Migrationsverket gjort det?
              Är det polisen som gör det? Är det Frontex som gör det? Vem fattar
              sådana beslut? Det skulle jag vilja att migrationsministern talar
              om för mig.
            </seg>
          </u>
          <u>
            <seg>
              Ministern talar om frivilligorganisationer som ska sköta uppföljningen.
              Det tycker jag är bra. Det viktiga är att någon följer upp vad
              som händer. Jag kommer att säga mer om det i mitt nästa inlägg.
            </seg>
          </u>
          <note type="speaker">
            Anf. 69 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Det vore bra om interpellanten höll sig till det
              som interpellationen handlar om. Inget av det som tas upp i orationerna
              om vad som kan ha hänt och vad Bodil Ceballos har hört är vad
              interpellationen handlar om.
            </seg>
          </u>
          <u>
            <seg>
              Bodil Ceballos har frågat mig om jag tänker ta initiativ i tre
              avseenden, nämligen att myndigheterna alltid ska använda dagsaktuell
              landinformation, att det ska finnas ett svenskt uppföljningsansvar
              vid utvisningar och att Migrationsverket ska uppmärksammas på
              riskerna med att skicka tillbaka människor till svaga stater eller
              failed states.
            </seg>
          </u>
          <u>
            <seg>
              Nu vill Bodil Ceballos diskutera hela systemet för utvisningar
              och avvisningar. Det är nog föremål för en helt annan interpellation.
            </seg>
          </u>
          <u>
            <seg>
              När det gäller frågan om rättspraxis för bedömningen av de här
              ärendena upprepar jag vad jag har sagt tidigare i många interpellationsdebatter
              och i svaren på många skriftliga frågor som har växlats mellan
              Bodil Ceballos och mig, nämligen att det inte är regeringens ansvar
              att föra fram en uppfattning om hur rättspraxis bör utformas.
              Det gäller även frågan om vilket underlag som krävs för att avgöra
              asylansökningar.
            </seg>
          </u>
          <u>
            <seg>
              Den ordning som numera gäller för asylärenden innebär att säkerställandet
              av en rättssäker prövning av asylansökningar genom överklaganden
              kan ske till domstol. Regeringen har inte rollen att ge vägledning
              om hur asylärenden ska prövas.
            </seg>
          </u>
          <u>
            <seg>
              Bodil Ceballos undrar över riksdagens roll. I sitt betänkande
              över propositionen som låg till grund för riksdagsbeslutet om
              den nya ordningen bedömde socialförsäkringsutskottet att den i
              hög grad uppfyller de krav som bör ställas.
            </seg>
          </u>
          <u>
            <seg>
              Bodil Ceballos har i sin interpellation hävdat en massa saker
              när det gäller användandet av regleringsbrevet. Jag vill klargöra
              att regeringen inte använder regleringsbrevet för att påverka
              och detaljstyra handläggningen av ärenden i myndigheter. Regeringens
              påverkan av myndigheter och myndigheters rättstillämpning sker
              i form av skrivande av propositioner och i förarbeten till lagar.
            </seg>
          </u>
          <u>
            <seg>
              Det är inte heller lämpligt att detaljreglera hur Migrationsverket
              ska organisera och använda landinformation. Det vore dumt. Det
              är inte politiker som ska avgöra det i detalj. Det ska kompetent
              fackpersonal göra. Myndigheterna ska själva utveckla och kvalitetssäkra
              arbetet med landinformation utifrån behov och erfarenheter. Det
              är ett arbete som pågår.
            </seg>
          </u>
          <u>
            <seg>
              Jag har inte heller någon annan uppfattning än generaldirektören
              i den här frågan apropå det som Bodil Ceballos tog upp.
            </seg>
          </u>
          <u>
            <seg>
              Advokatarvodena styrs av normal tariff. Inte heller en advokat
              i ett brottmål eller i ett civilmål kan yrka på mer än det belopp
              som är uppställt.
            </seg>
          </u>
          <u>
            <seg>
              Jag ser inte riktigt de problem som Bodil Ceballos ser i de här
              frågorna.
            </seg>
          </u>
          <u>
            <seg>
              Vad jag ser är att det inte finns något som är så bra att det
              inte kan bli bättre. Därför funderar regeringen just nu över de
              besked som vi fick från den utvärderingsutredning som har granskat
              den nya instans- och processordningen. Den slår med all önskvärd
              tydlighet fast när slutbetänkandet kom i juni att riksdagen har
              fått det som man beställde 2006. Bodil Ceballos sade: Vi tyckte
              inte detta, vi önskade inte detta och vi ville inte detta 2006.
              Vi måste i det här sammanhanget tolkas som Miljöpartiet. Vid det
              tillfället hade ni ju möjlighet att lägga fram andra tankegångar.
              Utredaren har i alla fall med all önskvärd tydlighet slagit fast
              att riksdagen har fått det man har beställt. Men det finns inget
              som är så bra att det inte kan bli bättre.
            </seg>
          </u>
          <u>
            <seg>
              De tankar och idéer som Utvärderingsutredningen har fått fram
              ska regeringen nu naturligtvis fortsätta att fundera på för att
              se om det finns andra åtgärder som behöver vidtas för att förbättra
              en redan god och väl fungerande ordning för att pröva asylärenden.
            </seg>
          </u>
          <note type="speaker">
            Anf. 70 BODIL CEBALLOS (mp):
          </note>
          <u>
            <seg>
              Fru talman! Om jag har gått ifrån ämnet, vilket jag naturligtvis
              har gjort, beror det på att jag är så oerhört upprörd över det
              som jag har fått veta under de senaste dagarna.
            </seg>
          </u>
          <u>
            <seg>
              Jag har vid många tillfällen pratat om att Sverige måste ha ett
              uppföljningsansvar och att vi inte bara kan lämna människor på
              andra sidan gränsen och sedan säga att det inte är vårt ansvar.
              Migrationsministern brukar ge mig svaret: Vårt ansvar upphör vid
              gränsen.
            </seg>
          </u>
          <u>
            <seg>
              Men i detta fall vet vi att människor har skickats tillbaka.
              Man har inte kontaktat vare sig UNHCR eller Röda Korset, de frivilligorganisationer
              som ministern brukar tala om i sådana här sammanhang. Om UNHCR
              eller Röda Korset hade fått reda på i förväg att burundierna skulle
              komma hade kanske också mottagandet blivit ett helt annat. De
              kanske hade fått hjälp redan i Burundi. Nu finns minst tre av
              dem i Rwanda, och de försöker ta sig till UNHCR eller Röda Korset
              där i stället.
            </seg>
          </u>
          <u>
            <seg>
              Detta är inte en lämplig ordning, utan Sverige har naturligtvis
              ett ansvar även för de människor som man skickar tillbaka. Jag
              tycker det. Jag tycker inte att det är fel om det är frivilligorganisationerna
              som får det uppdraget av oss. Det är inte fel. Huvudsaken är att
              någon tar ett ansvar och att vi inte bara lämnar folk vind för
              våg utan ett öre på fickan som det har varit i detta fall. En
              av dem hade pengar med sig för att han hade fått dem från asylkommittén
              i Gästrikland.
            </seg>
          </u>
          <u>
            <seg>
              Som migrationsministern vet har vi aktiva asylkommittéer i norra
              delen av landet i alla fall, och vi brukar också bry oss om dem
              som har kommit till oss och kämpa för att få ha dem kvar. Det
              vet ministern. Det har vi pratat om många gånger tidigare.
            </seg>
          </u>
          <u>
            <seg>
              Asylkommittén i Gästrikland har hela tiden fått veta vad som
              händer med en av dem som skickades ut en man som bodde i Söderhamn.
              På så sätt har jag också så småningom fått redan på allt som händer.
            </seg>
          </u>
          <u>
            <seg>
              Det är klart att jag blir oerhört upprörd när jag får höra talas
              om hur dessa människor sitter med handfängsel, fotfängsel, midjebälten
              och allt vad det heter och att de inte får någon mat på 22 timmar
              och sedan möts av ett jättepolisuppbåd på flygplatsen. Det är
              klart att jag är upprörd över det, och jag hoppas verkligen att
              ministern grundligt sätter sig in i vad det var som egentligen
              hände. Jag har fått detta från olika källor.
            </seg>
          </u>
          <u>
            <seg>
              (TREDJE VICE TALMANNEN: Nu börjar detta gå långt från ämnet.)
            </seg>
          </u>
          <u>
            <seg>
              Fru talman! Ursäkta, men då återgår jag till detta med advokaterna.
              Det är ett problem att många av de advokater som jobbar med frågan
              faktiskt inte upplever att de får betalt för sitt arbete utan
              att arbetet tar mycket längre tid än de åtta timmar som de får
              betalt för.
            </seg>
          </u>
          <u>
            <seg>
              Men ministern säger att alla får en advokat. Men hur kan det
              då komma sig att en person har varit här i ett år utan att få
              vetskap om att han har möjlighet att ha en advokat? Det tycker
              jag är mycket märkligt.
            </seg>
          </u>
          <u>
            <seg>
              Ministern talade också om generaldirektören och tolkningen av
              Somaliadomen. Generaldirektören sade häromdagen i socialförsäkringsutskottet
              till oss att Somaliadomen bara gäller för Mogadishu. Det var mycket
              märkligt, tyckte många av oss, därför att vi uppfattade det som
              att det skulle kunna vara en öppning för att också se till problem
              i vissa andra länder, till exempel Afghanistan. Somaliadomen och
              tolkningen av intern väpnad konflikt där borde också kunna användas
              när det gäller andra områden än i Mogadishu.
            </seg>
          </u>
          <note type="speaker">
            Anf. 71 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Först och främst kan jag inte debattera eller kommentera
              enskilda ärenden här i kammaren. Det finns ingen möjlighet att
              göra detta. Det vet Bodil Ceballos om, för det är inte första
              gången som vi har diskussioner kring enskilda ärenden. Jag tror
              att det måste vara minst tionde gången under denna mandatperiod
              som Bodil Ceballos kommer till kammaren och lyfter fram ett enskilt
              ärende och vill att jag ska kommentera det. Det fungerar inte
              på det viset. Jag är ledsen, men om hon vill ha kunskap och information
              i dessa frågor får hon välja andra kanaler än att interpellera
              statsråd.
            </seg>
          </u>
          <u>
            <seg>
              När det sedan gäller uppföljningsansvaret måste ett avvisningsbeslut
              och dess verkställighet vara väl underbyggt. Det anser regeringen.
            </seg>
          </u>
          <u>
            <seg>
              Om det vid ett återvändande finns risker för den enskilde av
              det slag som utlänningslagen pekar på ska avvisning inte ske.
              Därmed finns det ingen anledning att tala om ett uppföljningsansvar.
              I mellanstatliga relationer är det dessutom ingen given sak att
              göra uppföljningar av detta slag. Sådan verksamhet kan uppfattas
              som en inblandning i hemlandets inre angelägenheter, särskilt
              i de stater där det främst kunde vara intressant att göra uppföljningar.
              Uppföljningar från svenska myndigheter ligger inte heller i den
              enskildes intresse. Vi kan rikta hemlandsmyndigheternas uppmärksamhet
              mot en återvändande person som tidigare inte varit föremål för
              intresse, vilket kan ha varit anledning till att man fick avslag
              på sin asylansökan, och därmed skapa en risksituation för den
              enskilde som inte fanns tidigare. Det hindrar inte att frivilligorganisationer
              arbetar med uppföljning av de återvändandes generella situation.
              Regeringen har medverkat till finansieringen av ett projekt som
              Svenska Röda Korset bedriver i Irak, Serbien och Kosovo för att
              främja den sociala reintegreringen efter återvändandet från Sverige.
            </seg>
          </u>
          <u>
            <seg>
              Vad beträffar advokater som har synpunkter på den ekonomiska
              ersättningen tror jag nog att Bodil Ceballos är väl medveten om
              att detta är en evig fråga. Advokater tycker alltid att de får
              för lite betalt för det arbete som de utför, och det spelar ingen
              roll om det är asylärenden eller om det är andra ärenden. Det
              tror jag att vi alltid kommer att behöva diskutera.
            </seg>
          </u>
          <u>
            <seg>
              Information om att man har rätt till ett biträde ska naturligtvis
              ges från början. Sker inte det förutsätter jag att berörda myndigheter
              ser över rutinerna och ser till att så sker. Det ska naturligtvis
              alltid vara så att man får det om det är nödvändigt. Men det är
              en helt annan diskussion. Om man är här under mycket kort tid
              och redan efter ett par veckor kan få ett besked som är positivt,
              då finns det naturligtvis inte någon större anledning att utse
              en advokat med åtföljande höga kostnader. Det tycker jag är viktigt
              att poängtera.
            </seg>
          </u>
          <u>
            <seg>
              Avslutningsvis i denna del tror jag att grundproblemet nog framstår
              som ganska tydligt, i varje fall för mig efter många interpellationsdebatter
              med Bodil Ceballos, nämligen att Bodil Ceballos alltid kommer
              att vilja att människor i alla sammanhang ska få lov att stanna
              här. Det kommer aldrig att finnas någon som Bodil Ceballos tycker
              inte har rätt att få stanna i Sverige. Detta är lite grann problemet.
              Jag tycker att man i så fall ska vara ärlig och säga att man i
              grund och botten inte tror på den reglerade invandringen utan
              att man i stället vill ha fri invandring, att man inte vill ha
              någon asylprövning utan att det är enklare att i så fall låta
              alla människor som kommer till Sverige stämplas in som tillhörande
              här. Problemet är bara att en majoritet i den svenska riksdagen
              över alla partigränser, hittills i varje fall, inte har ställt
              upp på den politiken. Medborgarna där ute, de svenska väljarna,
              har i val efter val röstat fram politiker som i den här kammaren
              har beslutat att vi ska ha ett regelverk som gör att människor
              prövas huruvida de får lov att stanna i Sverige eller inte. Vi
              förväntar oss också att människor respekterar de fattade avslagsbesluten
              och lämnar Sverige om de får ett negativt besked.
            </seg>
          </u>
          <note type="speaker">
            Anf. 72 BODIL CEBALLOS (mp):
          </note>
          <u>
            <seg>
              Fru talman! Migrationsministern försöker tala om vad jag tycker.
              Jag tycker att vi ska ha möjligheter till legal invandring i vårt
              land, och vi ska ha en bra, human och generös flyktingpolitik,
              asylrätt och arbetskraftsinvandring. Självklart finns det regler
              som talar om hur det ska ske. Men vi ska inte ha en asylrätt som
              är så strikt som den är i dag att nästan ingen får stanna. Så
              var det inte förut. Orden i Genèvekonventionen har inte ändrats.
              Men för 20 år sedan fick många stanna i Sverige som aldrig skulle
              ha fått stanna i dag. Det har naturligtvis skett en förändring
              i praxis utan att själva ordalydelsen i konventionen har förändrats,
              och det är det som jag vänder mig mot.
            </seg>
          </u>
          <u>
            <seg>
              Sedan ska det finnas lagliga vägar att komma till Sverige för
              att arbeta, som anhörig etcetera. Men asylrätten får vi inte tumma
              på. Något annat har jag inte påstått.
            </seg>
          </u>
          <u>
            <seg>
              Det som jag har pratat om en del här under kvällen just därför
              att jag är så upprörd över det som händer är just kränkande utvisningar.
              Jag frågade: Vem är det som har ansvaret för att man kan bete
              sig på detta sätt mot människor? Det handlar faktiskt inte om
              brottslingar. Det handlar om väldigt trasiga människor som fruktar
              för ett återvändande. Vem har ansvaret för att man faktiskt kan
              bete sig så här mot människor som ska utvisas? Det skulle jag
              vilja veta.
            </seg>
          </u>
          <u>
            <seg>
              Migrationsministern sade i ett av inläggen här att ingenting
              är så bra att det inte kan bli bättre. Men jag hoppas att han
              tar till sig en del av den kritik som jag och andra har när det
              gäller hur lagen i dag tolkas. Vi vill ju att det ska bli bättre.
              Jag tror att även migrationsministern egentligen vill att vi ska
              ha en bra lag och att den ska tolkas i enlighet med folkrätten,
              inte på något annat sätt. Jag vill i alla fall tacka för den här
              debatten!
            </seg>
          </u>
          <note type="speaker">
            Anf. 73 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Till interpellanten vill jag säga att även jag tackar
              för debatten, som jag tycker har varit intressant och viktig.
            </seg>
          </u>
          <u>
            <seg>
              Jag har ingen annan uppfattning om det är så att Bodil Ceballos
              tycker att vi ska ha en legal väl fungerande och reglerad invandring
              till Sverige med många vägar för den som vill komma hit och samtidigt
              en väl fungerande asylrätt. I så fall är vi alltså överens, men
              då måste vi också vara överens om vad som händer med dem som får
              avslag.
            </seg>
          </u>
          <u>
            <seg>
              Jag vänder mig lite mot och kan inte låta bli att kommentera
              synpunkten att nästan ingen får lov att stanna. Nu tar väl Bodil
              Ceballos ändå i väldigt mycket.
            </seg>
          </u>
          <u>
            <seg>
              År 2007 fick Sverige ta emot 60 procent av de asylansökningar
              som irakier lämnade in till Europeiska unionen. Av dessa 60 procent
              asylsökande fick 70 procent lov att stanna. Att nästan ingen får
              lov att stanna i Sverige är alltså inte korrekt.
            </seg>
          </u>
          <u>
            <seg>
              Jag måste återge vad UNHCR:s högkommissarie António Guterres
              sade vid sitt senaste besök när jag hade presskonferens med honom
              och han fick en fråga om hur han såg på att UNHCR och Sverige
              inte alltid är överens och om vad han tyckte om den svenska asylpolitiken.
              I princip ordagrant sade han: Om jag ska kritisera de länder som
              jag inte tycker följer de kriterier som vi har ställt upp får
              jag kritisera i stort sett alla andra stater innan jag slutligen
              kommer till Sverige.
            </seg>
          </u>
          <u>
            <seg>
              Om det är ord från den person som anförtrotts ansvaret för UNHCR
              sover i varje fall jag ganska gott på nätterna.
            </seg>
          </u>
          <u>
            <seg>
              Jag vet inte hur det är med Bodil Ceballos, men min uppfattning
              i ansvarsfrågor är att den som får avslag på sin asylansökan ska
              lämna Sverige. Det ska ske värdigt, humant och med respekt för
              de mänskliga rättigheterna. Det är fullt möjligt att genomföra
              återvändandet på det viset. Det åvilar polisen att se till att
              detta fungerar. Min uppfattning är att skillnaden ibland går mellan
              oss som tycker att människor ska återvända och dem som inte ställer
              upp på den enkla principen.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 november
          </note>
          <note>
            Per Bolund
          </note>
          <note>
            Roland Bäckman
          </note>
          <note>
            Karin Svensson Smith
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 17 november.
          </note>
          <note>
            15 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 6 november
          </note>
          <note>
            Catharina Bråkenhielm
          </note>
          <note>
            den 9 november
          </note>
          <note>
            Marina Pettersson
          </note>
          <note>
            Marie Nordén
          </note>
          <note>
            Marie Nordén
          </note>
          <note>
            den 10 november
          </note>
          <note>
            Bodil Ceballos
          </note>
          <note>
            Carina Hägg
          </note>
          <note>
            Åsa Lindestam
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Désirée Liljevall
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 17 november.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 9 november
          </note>
          <note>
            Helena Leander
          </note>
          <note>
            den 10 november
          </note>
          <u>
            <seg>
              Luciano Astudillo
            </seg>
          </u>
          <note>
            Svaren redovisas i bilaga som fogats till riksdagens snabbprotokoll
            tisdagen den 17 november.
          </note>
          <note>
            17 § Kammaren åtskildes kl. 19.23.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
