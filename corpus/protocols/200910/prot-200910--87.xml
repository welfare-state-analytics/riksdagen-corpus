<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--87</head>
          <docDate when="2009-03-12">2009-03-12</docDate>
        </div>
      </front>
      <body>
        <div>
          <note n="4cac8923">
            ﻿
          </note>
          <note n="6b4e12d5">
            Riksdagens protokoll
          </note>
          <note n="9c08521f">
            2009/10:87
          </note>
          <note type="date" n="69ca2685">
            Fredagen den 12 mars
          </note>
          <note n="661e59d2">
            Kl. 09:00 - 10:11
          </note>
          <note n="ca540f67">
            1 § Utökning av antalet suppleanter i civilutskottet
          </note>
          <note n="b6e86c3d">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i civilutskottet skulle utökas
            från 26 till 27.
          </note>
          <note n="4d5d2f38">
            Kammaren medgav denna utökning.
          </note>
          <note n="a4a39c5c">
            2 § Val av extra suppleant i civilutskottet
          </note>
          <note n="09d084b2">
            Företogs val av extra suppleant i civilutskottet.
          </note>
          <note n="aea8c465">
            Kammaren valde i enlighet med valberedningens förslag till
          </note>
          <note n="0fd1b0e0">
            suppleant i civilutskottet
          </note>
          <note n="317a394d">
            3 § Anmälan om protokollsutdrag från utskott
          </note>
          <note n="f9cd6a15">
            Talmannen anmälde att ett utdrag ur protokoll 2009/10:22 från
            torsdagen den 11 mars i ärende om subsidiaritetsprövning av EU-förslag
            inkommit från justitieutskottet.
          </note>
          <note n="1b9cd552">
            4 § Anmälan om fördröjda svar på interpellationer
          </note>
          <note n="454ee02c">
            Till riksdagen hade inkommit följande skrivelser:
          </note>
          <note n="cd529ebc">
            Interpellation 2009/10:270
          </note>
          <note n="18eae524">
            Interpellation 2009/10:270 Öresundsintegrationen
          </note>
          <note n="285ba5bf">
            Interpellationen kommer att besvaras fredagen den 9 april 2010.
          </note>
          <note n="4b7352a7">
            Skälet till dröjsmålet är resa.
          </note>
          <note n="dcbe37b2">
            Inga Eriksson Fogh
          </note>
          <note n="565a73ab">
            Interpellation 2009/10:279
          </note>
          <note n="ef92c4b2">
            Interpellation 2009/10:279 Skatt på trafikförsäkringspremie
          </note>
          <note n="3dba4d83">
            Interpellationen kommer att besvaras tisdagen den 23 mars 2010.
          </note>
          <note n="0efe8bfe">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="fb564b6c">
            Erik Nymansson
          </note>
          <note n="638f20be">
            5 § Svar på interpellation 2009/10:269 om teknisk sprit
          </note>
          <note type="speaker" n="5097d109">
            Anf. 1 Statsrådet MARIA LARSSON (kd):
          </note>
          <u who="Q447542" xml:id="i-8c5e3879bd9ac3b7-0" n="9159dc79" next="i-baf93b88574c5179-0">
            <seg n="ba569e94">
              Herr talman! Egon Frid har frågat mig hur jag avser att hantera
              frågan om teknisk sprit så att kontrollen av tillverkning och
              försäljning säkerställs samt vilka initiativ jag avser att ta
              för att inte hanteringen av teknisk sprit ska leda till en ökad
              alkoholkonsumtion och därmed en sämre folkhälsa.
            </seg>
          </u>
          <note n="f418426f">
            I går beslutade regeringen propositionen En ny alkohollag . Den
            innehåller bland annat förändringar när det gäller tillverkning
            av sprit och alkoholdrycker och handel med teknisk sprit och alkoholhaltiga
            preparat. Förslagets innehåll överensstämmer med den lagrådsremiss
            som överlämnades till Lagrådet den 15 januari i år.
          </note>
          <u who="Q447542" xml:id="i-baf93b88574c5179-0" n="9159dc79" prev="i-8c5e3879bd9ac3b7-0">
            <seg n="38f9e1c5">
              Syftet med den nya lagstiftningen är att den ska vara ändamålsenlig
              i förhållande till de politiska målen och modern i betydelsen
              anpassad till aktuella förhållanden. Det innebär också att en
              del regler som regeringen har bedömt som krångliga och onödiga
              har rensats bort.
            </seg>
            <seg n="29dd1f15">
              Egon Frid är nu orolig för att vårt nya lagförslag ska leda till
              ökad alkoholkonsumtion och sämre folkhälsa. Låt mig därför först
              påminna om att regeringen står för en restriktiv alkoholpolitik
              och att de föreslagna förändringarna inte innebär någon förändring
              beträffande de alkoholpolitiska målen. Det finns uppenbara alkoholpolitiska
              skäl för att omgärda hanteringen av teknisk sprit och alkoholhaltiga
              preparat med särskilda regler, och detta betonas nu genom att
              regleringen förs över till alkohollagen.
            </seg>
            <seg n="b361f32c">
              Tillverkning av sprit och handel med teknisk sprit är i dag föremål
              för dubbla godkännandeförfaranden. Statens folkhälsoinstitut ger
              tillstånd för tillverkning och Läkemedelsverket för införsel,
              försäljning och inköp. Näringsidkarna måste dessutom enligt lagen
              om alkoholskatt vara godkända som upplagshavare eller som skattebefriade
              förbrukare för att skattefritt kunna hantera varorna. Det ställs
              höga krav för att bli godkänd som upplagshavare eller som skattebefriad
              förbrukare. Det är regeringens uppfattning att Skatteverkets kontroll
              av upplagshavarna tillgodoser även de alkoholpolitiska behoven.
              Det finns inte tillräckliga skäl att vid sidan av skattekontrollen
              även ha ett särskilt tillståndssystem. Därför föreslås att de
              särskilda tillstånden avskaffas och att rätten till tillverkning
              av sprit och handel med teknisk sprit i stället knyts till det
              godkännande som ges att hantera obeskattade alkoholvaror enligt
              lagen om alkoholskatt.
            </seg>
            <seg n="0bf0faae">
              Förutom skattekontrollen behövs även i fortsättningen särskilda
              regler kring teknisk sprit och alkoholhaltiga preparat, till exempel
              om denaturering, om vem som får köpa teknisk sprit och om hur
              vissa alkoholhaltiga preparat får hanteras i handeln.
            </seg>
            <seg n="b1481106">
              Ett skäl till förändringarna är också en anpassning till EU:s
              regelsystem. Den fria rörligheten av varor är ett av EU:s grundfundament.
              Begränsningar av handeln är dock tillåtna, till exempel om det
              behövs för att skydda folkhälsan. De måste dock vara proportionerliga
              till ändamålet. Motiven för nationella regler som begränsar den
              fria rörligheten måste ständigt prövas och omprövas.
            </seg>
            <seg n="e2ba86af">
              Att ha generella krav på tillstånd för handeln med vissa varor
              enbart för att de innehåller alkohol är inte i överensstämmelse
              med EUF-fördraget. Inom EU finns i dag gemensamma regler för vilka
              krav man ska ställa för att en vara ska betraktas som fullständigt
              denaturerad. Sådan sprit ska inte kunna förtäras. Inte heller
              för handel med alkoholhaltiga preparat finns skäl för generella
              krav på införseltillstånd eller godkännande för försäljning. Det
              behövs även fortsättningsvis restriktioner av handeln. Detta regleras
              dels i lagen, dels i föreskrifter som kommer att meddelas av Statens
              folkhälsoinstitut, FHI.
            </seg>
            <seg n="03f849fe">
              Regeringens bedömning är alltså att Skatteverkets kontroll i
              hög utsträckning kommer att tillgodose även de alkoholpolitiska
              intressena. Detta kommer dock att kompletteras med insatser från
              andra myndigheter. FHI kommer som central tillsynsmyndighet över
              alkohollagen att ha ansvar för den tillsyn som inte inryms i den
              skattemässiga kontrollen. FHI ska också följa utvecklingen och
              vidta åtgärder som kan behövas till skydd för folkhälsan. Det
              säkerställs genom lagen att FHI får den kunskap myndigheten behöver
              för att kunna utöva en effektiv tillsyn. Skatteverket ska meddela
              FHI om de i sin kontrollverksamhet får anledning att anta att
              brott mot alkohollagens bestämmelser har begåtts. Även andra statliga
              och kommunala myndigheter får en underrättelseskyldighet om de
              i sin verksamhet får kännedom om något som rör tillämpningen av
              bestämmelserna om teknisk sprit och alkoholhaltiga preparat.
            </seg>
            <seg n="03ae4ac5">
              Regeringen kommer att noggrant följa utvecklingen och vid behov
              vidta nödvändiga åtgärder. Det finns i dagsläget dock inga övertygande
              skäl för att behålla det nuvarande dubbla kontrollsystemet.
            </seg>
          </u>
          <note type="speaker" n="90d3466e">
            Anf. 2 EGON FRID (v):
          </note>
          <u who="Q5743643" xml:id="i-35dc28963edcb0d8-0" n="1f9c9ecd">
            <seg n="fa82e514">
              Herr talman! Jag tackar folkhälsoministern för svaret på min
              interpellation om förändringarna i lagstiftningen för teknisk
              sprit. Teknisk sprit är en sammanfattande benämning på etanol
              som i första hand inte är avsedd att förtäras. Jag tackar också
              för ett utförligt svar som jag tolkar som att ministern trots
              en liberalisering inom alkoholpolitiken vill hävda att regeringen
              står för en restriktiv alkoholpolitik.
            </seg>
            <seg n="840765df">
              Regeringens lagrådsremiss och nu även regeringens proposition
              En ny alkohollag ger på goda grunder skäl till oro över vilken
              väg regeringen har valt.
            </seg>
            <seg n="c7137b61">
              Jag och Vänsterpartiet tillsammans med IOGT-NTO och övriga nykterhetsrörelsen
              är kritiska till många av de förslag som lagts fram, även om det
              också finns en del förslag som är bra. Regeringen har inte tagit
              till sig de remissvar och förslag som ytterligare kunde ha förbättrat
              den nya alkohollagen. Dess värre har regeringen dessutom valt
              att ta bort många av de för folkhälsan viktiga förändringar som
              utredaren Anita Werner föreslagit.
            </seg>
            <seg n="93a46200">
              Vi menar att näringsintressen återigen har fått stå över folkhälsointressen
              på många områden. Det är mycket olyckligt då alkoholkonsumtionen
              sedan 1995 ökat med närmare 30 procent vilket redan gett synliga
              skador och problem i form av kraftigt ökad alkoholrelaterad dödlighet,
              stor ökning av alkoholrelaterad sjukhusvård, ökning av alkoholrelaterad
              slutenvård och stor ökning av polisanmälda våldsbrott. Dessa är
              oftast alkoholrelaterade. Det finns också ett stort mörkertal
              i form av oanmälda våldsbrott.
            </seg>
            <seg n="47f4ef2b">
              I dag beräknas det finnas ca 385 000 barn i riskbruksmiljöer,
              och antalet trafikolyckor där alkohol är inblandat är betydande.
              Att i detta läge göra det ännu lättare att få tag på alkohol kommer
              att förvärra situationen framöver. För att få färre barn som växer
              upp med missbrukande föräldrar, färre rattfyllerioffer och minskat
              alkoholvåld behöver det bli dyrare och krångligare att få tag
              på alkohol. Det handlar i slutänden om solidaritet.
            </seg>
            <seg n="97a0e76f">
              Förutom att näringsintressen ännu en gång får stå över folkhälsointressen
              är denna förändring återigen en eftergift för EU och EU:s regler.
              Vi hade förväntat oss att folkhälsoministern, som säger sig värna
              den restriktiva alkoholpolitiken, hade utmanat EU-byråkratin för
              folkhälsans skull.
            </seg>
            <seg n="fd5b65f8">
              Det handlar om skyhöga införselkvoter, oberoende mellanhänder,
              en utredning om gårdsförsäljning som utmanar försäljningsmonopolet
              och nu en anpassning till EU:s regelsystem och den fria rörligheten
              för den tekniska spriten.
            </seg>
            <seg n="b46e5e72">
              Ministern svarar att begränsningar av handeln med alkohol är
              tillåtna till exempel om det behövs för att skydda folkhälsan.
              Ser vi till den negativa utveckling av alkoholkonsumtionen och
              alkoholpolitiken som skett måste nationell lagstiftning till skydd
              för folkhälsan ses som proportionerliga och därmed förenliga med
              EG-rätten.
            </seg>
            <seg n="e84f46b6">
              Hur ser ministern att en överflyttning av lagstiftningen kring
              teknisk sprit till alkohollagen utan det dubbla godkännande som
              finns i dag säkerställer folkhälsoaspekterna och den tidigare
              mer omfattande kontrollen och lagen om försäljning av teknisk
              sprit?
            </seg>
          </u>
          <note type="speaker" n="134649ae">
            Anf. 3 Statsrådet MARIA LARSSON (kd):
          </note>
          <u who="Q447542" xml:id="i-fe448ae221b3fd6a-0" n="9159dc79">
            <seg n="7f0b7fe1">
              Herr talman! Jag är något förvånad över interpellantens inlägg
              med tanke på att frågan handlade om denaturerad sprit. Nu har
              vi en vidlyftig debatt om hela alkohollagen.
            </seg>
            <seg n="1dfe88d4">
              Det är viktigt för mig att säga att jag inte alls håller med
              Egon Frid i hans påstående att den nya alkohollagen skulle innebära
              en liberalisering. Tvärtom ökar vi kontrollen, inte minst från
              tillsynsmyndigheternas sida. Vi ställer större krav på tillsynen
              av exempelvis serveringstillstånden, vilket är avgörande. Med
              den befintliga lagen har vi ju, som Egon Frid mycket väl vet,
              fått en kraftig ökning av serveringstillstånden. Det innebär inte
              att det konsumeras mer alkohol än tidigare på restauranger.
            </seg>
            <seg n="0a48d574">
              Regeringens mål är väldigt tydligt. Det angav vi i vår första
              regeringsförklaring. Den totala konsumtionen av alkohol i landet
              ska minska. Det har den också gjort. Vi har fört ett målmedvetet
              arbete. Den nya alkohollagen är en del av det arbetet. Det är
              en restriktiv alkoholpolitik som fortsatt ska gälla.
            </seg>
            <seg n="87960c57">
              Jag är glad över att alkoholkonsumtionen har minskat de senaste
              åren.
            </seg>
            <seg n="2330d613">
              Det är emellertid inte försvarbart att vi har ett krångligare
              regelverk än vad som är nödvändigt. Regelverket ska gälla lika
              för alla som kan prestera och alla ska prövas på samma villkor
              oavsett om man tillagar varm eller kall mat. Sushirestaurangerna
              har till exempel diskuterats. Det är ur ett rättviseperspektiv
              rimligt att alla prövas utifrån samma förutsättningar.
            </seg>
            <seg n="8516b441">
              Att regelkrånglet inte ska ställa till onödiga problem för näringsidkare
              tycker jag är en hederssak. Det försöker vi jobba efter på alla
              områden. Jag hoppas att Egon Frid och Vänsterpartiet också tycker
              att det är bra om vi inte ställer till mer krångel för våra näringsidkare
              i något avseende än vad som är nödvändigt. Jag menar att vi inte
              gör det.
            </seg>
            <seg n="debf8723">
              Med de förändringar som har gjorts av alkohollagen finns det
              alla skäl att upprätthålla en restriktiv alkoholpolitik även fortsättningsvis.
            </seg>
            <seg n="d2914fcd">
              Det är det som driver oss också när det gäller den denaturerade
              spriten. Där har vi ett dubbelt kontrollsystem i dag. Vi flyttar
              in bestämmelserna om teknisk sprit i alkohollagen. Vi tycker att
              det är viktigt att den ryms där med tanke på att det handlar om
              alkoholhaltiga produkter. Det är rimligt att Folkhälsoinstitutet
              fortsättningsvis får tillsynsansvaret eftersom de har att tillsyna
              det i ett folkhälsoperspektiv.
            </seg>
            <seg n="a1b93aa9">
              Som jag skriver i mitt svar är detta ingen försämring av kontrollen.
              Vi förenklar lite för näringsidkarna. När Skatteverket gör sin
              prövning av vilka som ska få handla med dessa varor gör man naturligtvis
              en bedömning utifrån att det är en upplagshavare som inte medför
              någon risk för att varorna får spridning någon annanstans i samhället.
            </seg>
            <seg n="071993e5">
              Det handlar exempelvis om våra apotek och om universitet som
              använder det för vetenskapliga ändamål. Det är den typen av upplagshavare
              vi diskuterar.
            </seg>
            <seg n="5f43d731">
              Vi ser inte att det finns skäl för den oro som Egon Frid uttrycker.
            </seg>
          </u>
          <note type="speaker" n="90b8012b">
            Anf. 4 EGON FRID (v):
          </note>
          <u who="Q5743643" xml:id="i-35dc28963edcb0d8-1" n="1f9c9ecd">
            <seg n="6a50e617">
              Herr talman! Jag hoppas att folkhälsoministern ursäktar att jag
              tar med förändringarna av lagstiftningen om teknisk sprit i sin
              helhet och den stora förändring som sker i arbetet med alkohollagen
              i sin helhet. Det var den parallellen jag gjorde. Det finns tydliga
              paralleller till förändringarna för teknisk sprit i de förändringar
              som görs i alkohollagen.
            </seg>
            <seg n="53d2cfcd">
              Tillverkning av sprit och handel med teknisk sprit är i dag föremål
              för dubbla godkännandeförfaranden. Statens folkhälsoinstitut ger
              tillstånd för tillverkning och Läkemedelsverket för införsel,
              försäljning och inköp. Näringsidkarna måste dessutom, enligt lagen
              om alkoholskatt, vara godkända som upplagshavare eller som skattebefriade
              förbrukare för att skattefritt kunna hantera varorna. Det ställs
              i dag höga krav för att bli godkänd som upplagshavare eller som
              skattebefriad förbrukare.
            </seg>
            <seg n="efdb95e4">
              Det är nu regeringens uppfattning att Skatteverkets kontroll
              av upplagshavarna enligt lagen om alkoholskatt tillgodoser även
              de alkoholpolitiska behoven. Regeringen anser att det inte finns
              tillräckliga skäl att vid sidan av skattekontrollen även ha ett
              särskilt tillståndssystem. Därför föreslår nu regeringen att de
              särskilda tillstånden avskaffas och att rätten till tillverkning
              av sprit och handel med teknisk sprit i stället knyts till det
              godkännande som ges att hantera obeskattade alkoholvaror enligt
              lagen om alkoholskatt.
            </seg>
            <seg n="7e3ea8c4">
              Det är dessa förslag som det med rätta finns stor kritik mot.
              De dubbla godkännanden som finns i dag har gjort det möjligt att
              kontrollera att produkterna används såväl på ett korrekt sätt
              som för sitt rätta syfte. Regeringens förslag innebär inte tillräckliga
              skäl för att tillståndssystemet inte kan behållas i den nya lagen.
            </seg>
            <seg n="235bfe1e">
              Vi talar om en mycket omfattande verksamhet. Tillverkning, handel
              och distribution av etanol är, räknat i ren alkohol, tio gånger
              så stor som Systembolagets hela försäljning.
            </seg>
            <seg n="dab96583">
              Förslaget att Skatteverkets kontroll av upplagshavarna nu ska
              utgöra den lagenliga kontrollen är ren näringspolitik och ingen
              alkohol- eller folkhälsopolitik. Vi vet alla att Skatteverket
              har näringspolitiska mål och därför ska deras kontroll kompletteras
              med tillstånd från en annan myndighet utifrån alkohol- och folkhälsomålen.
            </seg>
            <seg n="35c52ba6">
              Regeringen avser att låta Folkhälsoinstitutet bli central tillsynsmyndighet
              över alkohollagen och även ha ansvar för den tillsyn som inte
              inryms i den skattemässiga kontrollen. Detta bevisar väl att regeringen
              själv är orolig för vilken utveckling vi kommer att få av de eftergifter
              man har gjort.
            </seg>
            <seg n="d74e5564">
              Vi talar om produkter och verksamheter som inte är vilka varor
              och tjänster som helst. Teknisk sprit och dess hantering måste
              omgärdas av särskild kontroll. Detta motiverar den nuvarande ordningen
              med dubbla godkännanden för en restriktiv alkoholpolitik och för
              folkhälsan.
            </seg>
            <seg n="28a8fb68">
              Jag vill verkligen fråga folkhälsoministern:
            </seg>
            <seg n="e0762f64">
              Hur tillvaratas de svenska medborgarnas intresse för en god folkhälsa
              i den föreslagna lagändringen?
            </seg>
            <seg n="c2b55051">
              Ser inte ministern att dessa ytterligare eftergifter för EU och
              näringspolitiken urholkar folkhälsomålen och därmed försämrar
              folkhälsan?
            </seg>
          </u>
          <note type="speaker" n="e61c4889">
            Anf. 5 Statsrådet MARIA LARSSON (kd):
          </note>
          <u who="Q447542" xml:id="i-fe448ae221b3fd6a-1" n="9159dc79">
            <seg n="54721cdc">
              Herr talman! Det är ingen näringspolitik vi för. Det är i första
              hand en mycket restriktiv alkoholpolitik. Det går att förena med
              näringspolitiska intressen genom att man inte gör det onödigt
              krångligt.
            </seg>
            <seg n="600c8d10">
              Vänsterpartiet som säger att man är företagarnas vän det har
              jag hört från Vänsterpartiet lever inte riktigt upp till de intentionerna
              från talarstolen i dag.
            </seg>
            <seg n="20caae2b">
              Vi ska ha god kontroll. Vi ska skydda från spridning av dessa
              produkter. Det menar jag att vi gör med det här kontrollsystemet.
            </seg>
            <seg n="64408601">
              Att vi tar bort den dubbla tillståndsgivningen innebär inte en
              försämrad kontroll med det förslag vi har lagt fram. Det är min
              absoluta mening. Det innebär ingen försämrad kontroll.
            </seg>
            <seg n="f6334896">
              De aktörer som det är fråga om omfattas redan i dag av Skatteverkets
              kontroll. Deras lämplighet prövas väldigt noga. Kontroll sker
              genom att man granskar deras deklarationer, genom att skattemyndigheten
              gör kontrollbesök och genom att man gör skatterevisioner. Det
              finns i dag en dubbelreglering som inte är rimlig. Vi ska inte
              ha krångligare system än nödvändigt.
            </seg>
            <seg n="560da735">
              Vi lyfter över tillsynen till Folkhälsoinstitutet för att vi
              vill lägga en folkhälsopolitisk approach på kontrollen.
            </seg>
            <seg n="bf02ec9d">
              Skatteverkets kontroll är redan i dag effektiv. Det är vår mening
              att det vid sidan av den inte behövs ett särskilt tillståndssystem.
              Att vi tar bort tillståndssystemet innebär inte att tillgängligheten
              ökar.
            </seg>
            <seg n="2fd84511">
              Däremot tycker vi att det också fortsättningsvis behövs regler
              som begränsar handeln och att det sker en tillsyn över handeln.
              Det är därför som vi har kompletterat Skatteverkets kontroll som
              räcker långt, låt mig säga det, eftersom lämpligheten prövas så
              noga. Men till det har vi fogat de särskilda regler, som också
              Egon Frid åberopar, i form av ett uppdrag till Folkhälsoinstitutet.
            </seg>
            <seg n="5ee88894">
              Folkhälsoinstitutet tar över tillsynsansvaret från Läkemedelsverket
              som har det i dag. Folkhälsoinstitutet kommer att få kännedom
              om vilka aktörer som bedriver handel med teknisk sprit det har
              Skattemyndigheten en skyldighet att informera Folkhälsoinstitutet
              om och att ha de nödvändiga befogenheterna för att utöva en bra
              och effektiv tillsyn.
            </seg>
            <seg n="c18d5bee">
              Vi har sytt ihop ett system som innehåller dessa olika komponenter
              för att ha en bra kontroll både genom Skatteverkets lämplighetsprövning
              och genom Folkhälsoinstitutets tillsynsarbete. Detta är ett system
              som tillgodoser det som Egon Frid vill ha och det som jag vill
              ha, nämligen ett system där denna typ av produkter inte läcker
              ut till marknaden och där det naturligtvis finns alla skäl att
              ha ett särskilt riggat system runt denna hantering. Det är det
              som vi har sett till att göra.
            </seg>
          </u>
          <note type="speaker" n="316e151a">
            Anf. 6 EGON FRID (v):
          </note>
          <u who="Q5743643" xml:id="i-35dc28963edcb0d8-2" n="1f9c9ecd">
            <seg n="eeaa7447">
              Herr talman! Jag tackar ministern för svaren. Jag hör att ministern
              i grunden delar oron för förändringar på detta område när det
              gäller att hanteringen av teknisk sprit riskerar att öka tillgängligheten
              på marknaden av alkoholhaltiga produkter som inte får komma någon
              annanstans än till sin ursprungliga verksamhet. Det är oerhört
              viktigt att vi har en säker kontroll för detta. Det måste ha funnits
              skäl till att det dubbla godkännandeförfarandet har funnits. Vi
              är oroliga för denna förändring. Denna oro och kritik delas av
              oerhört många. Därför är det viktigt att lyfta fram denna fråga
              och oron kring denna förändring.
            </seg>
            <seg n="79c6eb7d">
              Det är helt klart att Vänsterpartiet är vän av en stark folkhälsopolitik,
              en stark folkhälsa och en stark restriktiv alkoholpolitik. Vi
              värnar också företagen. Men som ministern vet värnar vi inte de
              företag som arbetar för att öka tillgängligheten av alkohol i
              samhället. Det är där som vi skiljer oss i synen på den restriktiva
              alkoholpolitiken mellan Vänsterpartiet och Kristdemokraterna.
              Det gäller även den politik som regeringen nu ger uttryck för.
            </seg>
            <seg n="f71e53a7">
              Som jag sade är det oerhört viktigt att se helheten i dessa frågor
              och de förändringar som i olika delar påverkar helheten i fråga
              om hur en restriktiv alkoholpolitik är utformad i landet och hur
              vi uppnår de faktiska folkhälsomålen. Det finns tydliga inslag
              av en ökad näringspolitik och ett ökat inslag av eftergifter mot
              EU:s regelverk som hotar den svenska självständiga folkhälsopolitiken
              och därmed också den svenska restriktiva alkoholpolitiken.
            </seg>
          </u>
          <note type="speaker" n="301fac8f">
            Anf. 7 Statsrådet MARIA LARSSON (kd):
          </note>
          <u who="Q447542" xml:id="i-fe448ae221b3fd6a-2" n="9159dc79">
            <seg n="2be0d3ff">
              Herr talman! Egon Frid kommer med många olika påståenden i sitt
              slutanförande, och jag måste ändå ta tillfället i akt och bemöta
              några.
            </seg>
            <seg n="fb161328">
              Kristdemokraterna värnar den restriktiva alkoholpolitiken, och
              det vet Egon Frid mycket väl. Det tycker jag också har kommit
              till uttryck mycket väl i regeringens politik.
            </seg>
            <seg n="6e586b9f">
              När det gäller EU-samarbetet skulle jag vilja säga att regeringen
              under denna mandatperiod har varit mycket aktiv för att flytta
              fram positionerna för ett tydligt folkhälsoperspektiv på alkoholpolitiken
              i EU, inte minst under vårt ordförandeskap när vi fick möjlighet
              att lyfta fram denna fråga för att se till att den kommer att
              fortleva på EU:s dagordning. Den behöver hållas vid liv hela tiden
              utifrån ett folkhälsoperspektiv. Det finns i dag ett förändrat
              synsätt, mycket beroende på att Sverige har bidragit till detta
              arbete.
            </seg>
            <seg n="d6476f4a">
              Den stora utmaningen för svensk restriktiv alkoholpolitik skedde
              vid inträdesförhandlingarna där vi fick införselkvoter som ställde
              till mycket problem. Det var den tidigare regeringen, kanske med
              understöd av Vänsterpartiet. Även om jag inte tror att Vänsterpartiet
              var delaktigt i denna process är det ändå ett ansvar som vi inte
              kan ta på oss, utan det har skett tidigare i historien.
            </seg>
            <seg n="4aeb5539">
              Jag tror inte att Egon Frid har anledning att känna oro för dessa
              nya förslag. Jag känner att vi har riggat ett system som mycket
              väl svarar mot den kontroll som behövs av den denaturerade spriten.
              Det är vi fullständigt överens om.
            </seg>
            <seg n="2b1ca6e3">
              Jag tror att vi kan stå här i respektive talarstol om några år
              och konstatera att systemet blev väl fungerande.
            </seg>
            <seg n="ea89923c">
              Finns det komplikationer ska vi självklart rätta till dem. Det
              finns nämligen inte någon anledning att inte se till att vi har
              ett system som är omgärdat med så mycket skyddsfaktorer att det
              inte sker något läckage. Vi har inte haft dessa problem, och jag
              tror inte att vi kommer att ha dessa problem nu heller eftersom
              vi har gjort ett system som innebär den kontroll som är nödvändig
              för att vi ska ha en handel som är väl fungerande med den denaturerade
              spriten.
            </seg>
          </u>
          <note n="940a6938">
            Överläggningen var härmed avslutad.
          </note>
          <note n="b28c708d">
            6 § Svar på interpellation 2009/10:265 om heroinförskrivning
            i Danmark
          </note>
          <note type="speaker" n="04bf1483">
            Anf. 8 Statsrådet MARIA LARSSON (kd):
          </note>
          <u who="Q447542" xml:id="i-fe448ae221b3fd6a-3" n="9159dc79">
            <seg n="971bb6a7">
              Herr talman! Morgan Johansson har frågat mig på vilket sätt jag
              tänker ta upp frågan om den nya danska narkotikapolitiken med
              den danska regeringen, på vilket sätt jag avser att agera så att
              den nordisk-baltiska överenskommelsen hålls samt på vilket sätt
              jag avser att agera så att respekten för FN-konventionerna upprätthålls.
            </seg>
            <seg n="3aebe1ba">
              Jag vill först och främst framhålla att jag är mycket oroad över
              att heroinförskrivning blir ett inslag i allt fler länders narkotikapolitik.
              Jag beklagar att Danmark har valt denna väg.
            </seg>
            <seg n="d426e559">
              Även om läkarordinerat heroin inte formellt strider mot FN:s
              narkotikakonventioner är nog Morgan Johansson och jag helt överens
              om att vi inte vill se en sådan utveckling i Sverige.
            </seg>
            <seg n="a07c403d">
              Att upprätthålla respekten för FN:s narkotikakonventioner är
              ledstjärnan för vårt agerande i den internationella narkotikadebatten.
              Att konventionerna är en grundval är klart och tydligt uttryckt
              i EU:s narkotikastrategi och handlingsplan liksom i det politiska
              manifest som antogs vid ministersegmentet vid förra årets möte
              i FN:s narkotikakommission. Här har Sverige varit aktivt drivande
              i att få in dessa referenser. Jag kan nämna att när det gäller
              diskussionerna om just respekten för konventionerna har vi haft
              ett starkt stöd från den danska regeringen.
            </seg>
            <seg n="35f98f20">
              Den danska regeringen har i dagarna fått en ny sundhetsminister.
              Jag har ännu inte haft möjlighet att träffa honom, men jag kommer
              självklart att ta upp frågan om heroinförskrivning när vi träffas.
            </seg>
          </u>
          <note type="speaker" n="005af4c1">
            Anf. 9 MORGAN JOHANSSON (s):
          </note>
          <u who="Q5887217" xml:id="i-17a9df28fcf03b36-0" n="cae7972b">
            <seg n="73faa8b1">
              Herr talman! Jag tackar statsrådet för svaret som jag faktiskt
              tycker är ganska bra. Jag var kritisk till att de svenska aktionerna
              inte var starka när detta danska heroinprogram drog i gång för
              någon månad sedan. Men när jag läste detta svar och också hörde
              det läsas upp i kammaren är det tydligt att det här finns både
              ett klart avståndstagande från programmet och ett löfte om att
              statsrådet ska ta upp denna fråga med sin danska motsvarighet.
              Det tycker jag är bra.
            </seg>
            <seg n="80d69d3f">
              När ett nordiskt grannland lägger om sin narkotikapolitik på
              detta sätt är det en ganska stor sak som måste utlösa reaktioner
              och en rejäl debatt om narkotikapolitiken och statens roll och
              ansvar för den som har fastnat i ett missbruk.
            </seg>
            <seg n="d591cf7a">
              När någon fastnar i ett missbruk måste samhällets roll vara att
              ge hjälp, råd och stöd för att han eller hon ska bli fri från
              detta missbruk.
            </seg>
            <seg n="be4cafd4">
              Men statens roll kan inte vara att förse honom eller henne med
              mer och mer narkotika som bara kommer att innebära att individen
              successivt bryts ned. Det är i så fall en kapitulation. Om man
              tänker efter är det en orimlig strategi. Då skulle staten säga
              att den narkoman som inte kan sluta med narkotika eller som vi
              inte anser oss ha råd att ge vård ska i stället förses med statligt
              heroin och hållas i ett livslångt permanent drogberoende. Det
              är som att säga om en alkoholist att han eller hon inte kan sluta
              dricka och att det därför är lika bra att staten förser honom
              eller henne med brännvin livet ut så att han eller hon får dricka
              ihjäl sig. Det är en helt orimlig ståndpunkt.
            </seg>
            <seg n="668e1df0">
              Samtidigt är det inte svårt att förstå hur Danmark har kunnat
              hamna i denna situation. Man har alltid haft en mer liberal syn
              på narkotika. Under den förra mandatperioden talade vi till exempel
              mycket med danskarna om cannabisförsäljningen i Christiania, och
              den försvann så småningom, åtminstone den öppna delen av den.
              Då träffade vi också till slut en nordisk överenskommelse där
              vi fick danska politiker, bland andra nuvarande statsministern
              Lars Løkke Rasmussen, att skriva under på att heroinförskrivning
              inte är någonting som vi borde använda vare sig i Danmark eller
              i något annat nordiskt land.
            </seg>
            <seg n="0acf5b80">
              Att man nu ändå har hamnat så snett i heroinfrågan tror jag delvis
              beror på att man egentligen aldrig har haft någon drogfri behandling
              att tala om. Man har nästan helt satsat på metadon. Det kan vara
              en nödvändig behandling för vissa, men om man inte erbjuder drogfri
              behandling i någon större skala skapar man bara större och större
              grupper av drogberoende. För en växande grupp bland dem kommer
              metadonet inte att vara tillräckligt, och då står man till sist
              i en situation där man anser att det är lika bra att ge dem heroin
              då det ju egentligen är det de vill ha. De sociala konsekvenserna
              av en sådan strategi kommer att bli mycket allvarliga.
            </seg>
            <seg n="bc852c29">
              Jag skulle tro att det danska metadonprogrammet nu kommer att
              kollapsa. När nu möjligheten finns att få heroin kommer naturligtvis
              många att vilja ha det i stället. Allt färre kommer att vilja
              gå in för drogfrihet.
            </seg>
            <seg n="d16caedf">
              Herr talman! Det finns alltså ett klart samband mellan låg ambitionsnivå
              i missbrukarvården och en liberalisering av narkotikapolitiken.
              Där ser jag en fara också i den svenska utvecklingen. På senare
              år har missbrukarvården skurits ned, till exempel statens missbrukarvård
              inom Statens institutionsstyrelse där man nu står inför stora
              neddragningar och uppsägningar, bland annat i min hemstad Lund.
              Det finns en risk att dessa nedskärningar utlöser en liberaliseringsdebatt
              också i Sverige. Vi tar ändå inte hand om de drogberoende och
              erbjuder vård; det är lika bra att vi ger dem heroin så slipper
              de stjäla sådana inlägg finns redan nu i debatten.
            </seg>
            <seg n="22272127">
              Det temat, missbrukarvården, återkommer vi till i en debatt på
              tisdag mellan statsrådet och mig.
            </seg>
          </u>
          <note type="speaker" n="83bfb3fe">
            Anf. 10 JAN R ANDERSSON (m):
          </note>
          <u who="unknown" xml:id="i-1a3bf50b01dc9fc3-0" n="9159dc79">
            <seg n="4e96f538">
              Herr talman! När jag i går förberedde mig för den här debatten
              googlade jag den här Lundadeklarationen. Även om jag jobbat lite
              grann med narkotikafrågor har jag nämligen inte kommit i kontakt
              med den tidigare. Det var ett ganska digert arbete inte för att
              det var många träffar, det var ett drygt fyrtiotal, men för att
              de flesta träffarna inte rörde den Lundadeklaration som nämns
              i den interpellation vi just nu debatterar utan en helt annan
              deklaration. Många av de andra träffar jag fick var sådant som
              Morgan Johansson själv lagt upp, som denna interpellation som
              finns ute på nätet och andra debattartiklar.
            </seg>
            <seg n="ae386ef5">
              Efter lite sökande hittade jag dock den Lundadeklaration som
              det hänvisas till i interpellationen. Det var på regeringens hemsida,
              där den omnämns som ett letter of intent inte översatt till svenska.
              Jag hittade också efter lite sökande den debattartikel som det
              hänvisas till i interpellationen.
            </seg>
            <seg n="9229e1e0">
              Det vi kan konstatera är att den Lundadeklaration som undertecknades
              av nordiska och baltiska ministrar 2003 inte har blivit speciellt
              spridd av tidigare ministär. Vi kan också konstatera att om man
              vill veta vad som står i den måste man veta var man ska leta.
              Det är inte lätt att hitta innehållet i den. Därför är det lätt
              för Morgan Johansson i dag att definiera vad som står där, när
              inte många vet vad som finns i den. Icke förty måste jag ge den
              tidigare folkhälsoministern Johansson kredit för att han gjorde
              detta. Det var en viktig fråga.
            </seg>
            <seg n="f5bee162">
              Det danska försök med förskrivning av heroin som vi debatterar
              i dag är någonting som jag givetvis vänder mig emot, herr talman.
              Samtidigt kan man inte undgå att slås av tanken att en tidigare
              svensk minister vänder sig till en nuvarande svensk minister för
              att fråga vad en dansk minister gör för att visa vad han själv
              inte gjorde.
            </seg>
            <seg n="9bbc4542">
              I någon mening är det flera punkter i Lundadeklarationen som
              gås igenom. Det handlar exempelvis om det jag tycker är det viktigaste,
              nämligen att ha en god tillgänglighet till missbrukarvård. I Sverige
              kan vi se att vi har en ganska begränsad tillgänglighet till missbrukarvård,
              vilket jag tror är ett stort problem.
            </seg>
            <seg n="339cf55d">
              Det finns många problem. Jag har ingen annan uppfattning i sak
              när det gäller Morgan Johanssons rädsla över att Danmark nu på
              flera ställen har inlett ett program med förskrivning av heroin.
              Jag tror att det kommer att bli problem ur behandlingssynpunkt
              precis på det sätt som Morgan Johansson beskriver: De personer
              som i dag kanske får annan substitutionsbehandling väljer att
              göra detta i stället.
            </seg>
            <seg n="9f9eb74b">
              Går man till grundfrågan om den nuvarande danska regeringen bidrar
              till att sprida eller göra det enklare att få tag i narkotika
              tror jag dock att Morgan Johansson har helt fel. Mina erfarenheter
              är tvärtom att man i Köpenhamn, som har socialdemokratiskt styre,
              har velat få till legalförskrivning av hasch vilket den borgerliga
              regeringen har gått emot. Tittar man på den europeiska debatten
              ser man också att det inte är de konservativa eller liberala regeringarna
              i Europa som har drivit detta. De här frågorna drivs från vänsterhåll
              för att i någon mening kapitulera för de problem vi står inför.
            </seg>
            <seg n="43ff67f3">
              Jag accepterar inte detta. Och låt mig göra det klart, herr talman:
              Jag har ingen annan uppfattning än Morgan i sak, men när man debatterar
              de här frågorna bör man veta att de danska socialdemokraterna
              inte har bidragit till den linje som Morgan Johansson står för.
              Därför tycker jag att inte bara vår folkhälsominister ska prata
              med sina danska kolleger utan att även Morgan Johansson kan prata
              med sina partikolleger i Danmark så att vi får bättre ordning
              och mindre spridning av olika typer av narkotika över Sundet.
            </seg>
          </u>
          <note type="speaker" n="c0f9348a">
            Anf. 11 Statsrådet MARIA LARSSON (kd):
          </note>
          <u who="Q447542" xml:id="i-fe448ae221b3fd6a-4" n="9159dc79">
            <seg n="0a9fc914">
              Herr talman! Låt mig först säga att jag är väldigt glad över
              den samsyn som råder kring narkotikapolitiken i Sverige att vi
              ska ha nolltolerans, att det är oförenligt med våra narkotikapolitiska
              mål att exempelvis använda heroinförskrivning i Sverige, att den
              substitutionsbehandling vi har behövs och att det är vård och
              behandling som ska ges till missbrukare, inte hjälp att komma
              över droger på det sätt som jag menar att heroinförskrivning är.
            </seg>
            <seg n="b8232c64">
              Det finns en uppenbar risk att detta raserar behandlingssystemet
              i Danmark. Jag tycker att det är att ge upp när man börjar med
              heroinförskrivning. Jag tycker att det är att ge upp när man börjar
              med injektionsrum.
            </seg>
            <seg n="578972cd">
              Jag är egentligen ännu mer bekymrad över utvecklingen i Norge
              än den i Danmark. I Norge har man nämligen tagit ytterligare steg.
            </seg>
            <seg n="f2aa59e8">
              Jag har haft flera diskussioner, också med fysisk kontakt, med
              de nordiska ministrarna dock inte med den nye danske sundhetsministern
              där vi verkligen har gått i clinch med de här frågorna och våra
              olika synsätt på vad en människovärdig behandling är och vad det
              skickar för signaler i ett samhälle när man ger sig in på heroinförskrivning
              och injektionsrum. Där har vi olika syn; det är helt uppenbart.
              Jag tror att det behövs väldigt mycket mer av pågående diskussion.
              Jag har också haft en diskussion på Newsmill där både den norske
              och den danske ministern gick in med anledning av en artikel jag
              skrev om just injektionsrum och heroinförskrivning.
            </seg>
            <seg n="ce642f40">
              Den här debatten behöver fortsatt föras. Den är angelägen att
              föra. Det har funnits en samsyn mellan de nordiska länderna när
              vi har agerat på både den internationella arenan och den europeiska
              arenan, och det är en brist att vi inte har kunnat vidmakthålla
              den. Därför finns det alla skäl att intensifiera den här debatten.
            </seg>
            <seg n="e3a7440e">
              Sedan håller jag naturligtvis inte med Morgan Johansson när han
              säger att missbrukarvården har skurits ned. Vi har satsat otroligt
              mycket på att försöka utveckla den. Detta ska vi ha en debatt
              om nästa vecka. Jag är dock glad att kunna säga att det har funnits
              ett enormt intresse av att ta till sig den strategi för missbrukarvården
              som Socialstyrelsen har tagit fram och hållit seminarier om runt
              om i landet: Vad säger forskningen? Vad är vetenskapligt grundade
              metoder? Hur ska vi arbeta? Det finns en receptivitet för detta
              ute i landet bland dem som levererar missbrukarvården, bland socialtjänstens
              folk. Detta är glädjande. Det finns en intention och en vilja
              att förbättra missbrukarvården.
            </seg>
            <seg n="80606bce">
              Nu har vi också en utredning som tittar över hela missbrukarvårdens
              organisation. Målsättningen är att kunna ge rätt insats till rätt
              person vid rätt tidpunkt. Att den som är i behov av behandlingen
              själv kan ha möjlighet till inflytande över när och hur insatser
              ska ges tror jag också är väldigt viktigt.
            </seg>
            <seg n="a0e62e3f">
              Vi får inte heller glömma bort att det kring varje missbrukare
              finns en situation där familj, vänner och släktingar också är
              berörda av missbruket. Det är därför jag tycker att det är så
              sorgligt när länder tillåter sig att säga att staten fortsatt
              ska betala droger åt en person som har hamnat i missbruk.
            </seg>
          </u>
          <note type="speaker" n="918a102b">
            Anf. 12 MORGAN JOHANSSON (s):
          </note>
          <u who="Q5887217" xml:id="i-17a9df28fcf03b36-1" n="cae7972b">
            <seg n="44f2e365">
              Herr talman! Först vill jag säga några ord till Jan R Andersson.
              Du berättade om hur mycket du hade googlat på nätet. Det hade
              du inte behövt göra. Du hade kunnat gå direkt till mig och få
              pressmeddelandet, artikeln, hela letter of intent och deklarationen.
              Jag är nämligen en man som sparar mina papper, också från denna
              tid. Du hade kanske sparat lite arbete.
            </seg>
            <seg n="8a29fbd2">
              Gör nu inte partipolitik av detta! Naturligtvis för också vi
              en diskussion med vår danska motsvarighet. Självklart är det så,
              på samma sätt som jag vill att man även på regeringsnivå för en
              diskussion med sina danska motsvarigheter. Jag tror att det är
              viktigt att vi, så många som möjligt, försöker sluta upp bakom
              både FN-konventionen och denna restriktiva narkotikapolitik. Vi
              ska inte gå in på den väg där vi successivt hamnar på ett sluttande
              plan där vi tillåter mer och mer och där drogproblematiken så
              småningom bara kommer att växa oss över huvudet.
            </seg>
            <seg n="fca59f28">
              Jag tror att vi egentligen är ganska överens om detta, och jag
              tycker att det är lite onödigt att försöka göra partipolitik av
              just den frågan. Jag gjorde inte det i mitt inlägg. Tvärtom tyckte
              jag att svaret var ganska bra, och jag tycker också att den ambition
              man har när det gäller att ta upp frågan med de danska motsvarigheterna
              är bra. Jag ser fram emot att höra resultatet av statsrådets samtal
              med den danske ministern i denna fråga. Jag antar att vi får återkomma
              till den frågeställningen.
            </seg>
            <seg n="651d912a">
              Sedan har vi en dispyt när det gäller missbrukarvården som sådan,
              det vill säga vad som har hänt under dessa år. Den ska vi återkomma
              till på tisdag, men jag vill ändå nämna att vi just i dessa dagar
              har en aktuell fråga i min hemstad Lund. Lundens LVU-hem ska nämligen
              läggas ned. Det är en verksamhet, en vårdinrättning, som är till
              för unga kvinnor i åldrarna 1619 år som har hamnat i ett missbruk
              och omhändertagits av samhället.
            </seg>
            <seg n="ce1b2c8e">
              Där är det så att staten, regeringen, har lagt ett mycket stort
              sparbeting på Statens institutionsstyrelse som denna myndighet
              nu måste dra in på något sätt. Deras lösning är att lägga ned
              ett stort antal behandlingshem, däribland Lundens LVU-hem. Jag
              tror att det är sammanlagt 150 jobb som hotas i verksamheten om
              dessa nedskärningar ska göras. Det var det jag syftade på, och
              det är det vi ska tala om under nästa vecka. Min bild är dock
              väldigt tydlig: Under dessa år har man talat en hel del om strategier
              i missbrukarvården, men pengarna har man inte klarat av att gå
              fram med. Därför ser vi dessa nedskärningshot.
            </seg>
            <seg n="82a6f0f9">
              I dagens debatt pekar jag bara på risken för att det finns ett
              samband mellan låga ambitionsnivåer i missbrukarvården och att
              det blir vatten på kvarnen för dem som vill liberalisera narkotika.
              Man säger: Vi tar ändå inte hand om de drogberoende, så varför
              inte bara ge dem heroin? Då stjäl de i alla fall inte.
            </seg>
            <seg n="39b90a01">
              Inslag som pekar åt detta håll finns redan i dag i den offentliga
              debatten. Därför måste ambitionsnivån när det gäller missbrukarvården
              vara väldigt hög. Jag tycker att den måste vara högre än vad den
              varit hittills, och där finns kopplingen mellan å ena sidan vården
              och å andra sidan narkotikapolitiken.
            </seg>
          </u>
          <note type="speaker" n="35dcf6e3">
            Anf. 13 JAN R ANDERSSON (m):
          </note>
          <u who="unknown" xml:id="i-1a3bf50b01dc9fc3-1" n="9159dc79">
            <seg n="d1fc495b">
              Herr talman! Anledningen till att jag redogjorde för sökresultaten
              på Google var att jag ville ge en bild av hur spridd denna deklaration
              är. Min bild var att den inte är spridd, och den är inte känd.
              Tar man en deklaration som varken är spridd eller känd är det
              klart att den inte får det genomslag man önskar. Det var lite
              grann den bilden jag ville ge. Sedan får jag givetvis ändå tacka
              Morgan Johansson för att han ville erbjuda mig dessa tjänster.
            </seg>
            <seg n="02cd6949">
              Låt mig trots allt komma tillbaka till två delar. Jag börjar
              med Sis. Anledningen till att Sis har besparingar i dag är att
              man har ett minskat antal klienter. Det är inte så att man har
              sparat ned på kostnaden per klient, men i en situation där färre
              kommer till dem är det klart att de måste se över sin situation.
              Den debatten får väl fortsätta vid ett senare tillfälle, men jag
              tror inte att Morgan Johansson i grunden har någon annan uppfattning
              än att man om man inte har klienter måste anpassa sin verksamhet
              till detta.
            </seg>
            <seg n="e6a4b5b2">
              Låt mig ändå, herr talman, komma tillbaka till den danska modellen.
              Det blir lätt illusoriskt om socialdemokraterna säger att de genomförde
              en politik där de fick danskarna att sluta med spridning av olika
              typer av narkotika. Morgan Johansson skriver: Vad hjälpte det
              till exempel att vi jagade haschförsäljare i Skåne när man kunde
              köpa cannabis öppet i Christiania? Det är att ta på sig rollen
              som den person som går emot en liberalisering, samtidigt som Morgan
              Johanssons partikolleger öppet i Köpenhamn vill vara de som tar
              på sig rocken att vara de liberala krafterna för narkotika. Då,
              herr talman, kan jag inte undvika att ta upp detta.
            </seg>
            <seg n="6fe41356">
              Givetvis bär också Morgan Johansson ett ansvar för vilken kommunikation
              han har med sina kolleger. Vad jag har förstått är det inte så
              långt, utan det handlar om ett telefonsamtal eller en 20-minutersresa
              för att kunna ta den diskussionen.
            </seg>
          </u>
          <note type="speaker" n="24b68623">
            Anf. 14 Statsrådet MARIA LARSSON (kd):
          </note>
          <u who="Q447542" xml:id="i-fe448ae221b3fd6a-5" n="9159dc79">
            <seg n="c8d58da1">
              Herr talman! Ja, det börjar väl märkas att det är valår och att
              det finns en del som vill tala om både vad de har gjort för gott
              här i världen och lyfta upp frågor som finns på hemmaplan.
            </seg>
            <seg n="496333ee">
              Först ska jag säga något ord om Lundadeklarationen, som jag också
              har tittat på och som inte har någon större spridning. Det som
              var lite tråkigt med den kan jag tycka är att man inte tydligare
              skrev in vikten av att följa FN-konventionerna. Problemet med
              deklarationen är att Norge och Danmark känner sig helt oförhindrade
              att inleda förskrivning av heroin. Utifrån deras utgångspunkt
              har vi inte har kommit överens om något förbud, tyvärr. Jag skulle
              ha önskat att deklarationen hade varit kraftfullare och bundit
              upp bättre när man nu ändå gjorde arbetet, men tyvärr har den
              inte räckt till alls för att låta länderna välja den väg de har
              gjort. Det har de kunnat göra utan att hindras av deklarationen.
            </seg>
            <seg n="f8a24e87">
              När det gäller Lundens LVU-hem kommer vi att diskutera det närmare,
              men eftersom Morgan Johansson ändå åberopar detta i diskussionen
              måste jag också säga någonting redan här och nu.
            </seg>
            <seg n="e5559364">
              Det är inte så att staten lägger några besparingar på Statens
              institutionsstyrelse, utan det handlar om att kommunerna inte
              köper platser i den utsträckning de tidigare har gjort. Nu ökar
              det faktiskt igen, så det är en ljusning på gång. Men det har
              varit så under en lång rad år att kommunerna har köpt ett färre
              antal platser, och det är naturligtvis så att Sis då måste se
              över sin verksamhet. Det är precis det Sis har gjort, och då har
              man sett att man om man har större enheter kan bli mindre sårbar
              när det gäller upp- och nedgångar mellan olika år. Det är alltså
              anledningen till Sis förslag i detta avseende.
            </seg>
            <seg n="92e76e7d">
              Missbrukarvården med den strategi som är lagd och den kunskap
              som byggs ute i landet med hjälp av denna nya strategi tror jag
              kommer att vara väldigt värdefull inte minst med tanke på hur
              mycket verksamheter kommunerna har startat på hemmaplan. Det är
              viktigt att det finns kunskapsunderlag för att bedriva den på
              ett bra sätt. Det är också så att tillgången till substitutionsbehandling
              har ökat markant under denna mandatperiod. Det är en viktig framgångsfaktor
              och en viktig faktor för att kunna säga att heroinförskrivning
              inte är aktuellt i Sverige. Vi erbjuder substitutionsbehandling,
              men förskrivning av heroin på det sätt man gör i Danmark och Norge
              är inte aktuellt.
            </seg>
            <seg n="208ea43b">
              Det finns naturligtvis ett direkt samband mellan hur man jobbar
              med tillgången till vård och behandling och hur man kan avvärja
              det som i dag diskuteras i form av eftergifter när det gäller
              harm reduction. Harm reduction definieras väldigt olika i olika
              länder, det vill säga vad man inkluderar i detta begrepp. När
              jag diskuterar harm reduction på internationell arena är jag noga
              med att säga: Berätta vad du menar! Vad inkluderar du i harm reduction,
              och vad exkluderar du?
            </seg>
            <seg n="3dd0cd55">
              Detta begrepp har nämligen kidnappats lite av legaliseringsförespråkarna,
              och jag tror att det är väldigt viktigt att vi vid varje tillfälle
              som diskussionen finns uppe låter alla inblandade parter definiera
              begreppet. Heroinförskrivning och injektionsrum inkluderas definitivt
              inte i harm reduction.
            </seg>
          </u>
          <note type="speaker" n="4799ad74">
            Anf. 15 MORGAN JOHANSSON (s):
          </note>
          <u who="Q5887217" xml:id="i-17a9df28fcf03b36-2" n="cae7972b">
            <seg n="f1c2db14">
              Herr talman! Denna debatt började bra, men nu börjar jag bli
              lite besviken på Maria Larsson. Hon säger att Lundadeklarationen
              inte lyfter fram FN-konventionen. Det är inte sant, Maria Larsson.
              Jag har framför mig det pressmeddelande vi gick ut med den 24
              september 2003. Där står: The joint strategy will build on a restrictive
              and considerate drug policy based on the UN drug conventions.
            </seg>
            <seg n="2b17bf1f">
              Jag återkommer till själva deklarationen. Läs på lite, Maria
              Larsson, den deklaration som du påstår dig ha läst!
            </seg>
            <seg n="98eafc4a">
              I den artikel som vi publicerade 24 september 2003, alla de nordiska
              ministrarna, var vi ännu tydligare: Vi kan aldrig acceptera illegal
              användning av narkotika. Vi avvisar bestämt de krafter som till
              exempel vill legalisera cannabisanvändning eller låta staten dela
              ut heroin till narkomaner. Detta förband sig alla de nordiska
              ministrarna vid det tillfället att göra. Skälet till att jag nu
              tar upp den här debatten är att jag anser att Sverige bör försöka
              se till att hålla de andra nordiska länderna ansvariga inför det
              som de en gång har kommit överens om.
            </seg>
            <seg n="65ddd240">
              Jag förhäver mig inte på något sätt när det gäller Christiania
              och haschförsäljningen. Det var inte jag som avskaffade den fria
              försäljningen av cannabis i Christiania. Vad jag gjorde var att
              när vi, de nordiska ministrarna, träffades i Lund satte jag mig
              med den danske ministern och talade om för honom att i Lund säger
              sig 40 procent av de ungdomar som provat narkotika ha köpt den
              i Danmark. Det är ett problem inte bara för Köpenhamn utan också
              för Sverige, och jag vill att du gör någonting åt det.
            </seg>
            <seg n="26e01186">
              Sedan tog det ett halvår, och man hade lagt ned det. Det var
              framför allt krafter i det danska samhället som verkade, det var
              inte genom våra påtryckningar. Men jag tycker att det är en poäng
              med att när man träffas ta upp frågan.
            </seg>
            <seg n="a8bca916">
              Jag återkommer till Statens institutionsstyrelse på tisdag. Där
              vet vi att det var underbeläggning i somras, men nu är det överbeläggning.
              Det är många som vill köpa de här tjänsterna, men vi tar den diskussionen
              på tisdag.
            </seg>
          </u>
          <note type="speaker" n="3740cd7d">
            Anf. 16 Statsrådet MARIA LARSSON (kd):
          </note>
          <u who="Q447542" xml:id="i-fe448ae221b3fd6a-6" n="9159dc79">
            <seg n="5e61a616">
              Herr talman! Vad härligt, vi får anledning att ses igen och fortsätta
              diskussionen.
            </seg>
            <seg n="e9fc051d">
              Jag är glad för de insatser som Morgan Johansson gjorde under
              sin tid som folkhälsominister låt mig säga det. Jag vet att Morgan
              Johansson var mycket aktiv i narkotikafrågan. Det var naturligtvis
              till fördel när man tog över att Sverige hade varit framme i debatten
              och hade varit aktivt. Jag vill påstå att det har vi verkligen
              fortsatt med.
            </seg>
            <seg n="589e0b85">
              Jag är också glad över den samsyn som finns i narkotikafrågan
              på hemmaplan. Det underlättar för oss att vara tuffa och frimodiga
              i den internationella debatten. Det ska vi fortsätta med att vara.
              Jag skulle vilja säga att det står och väger internationellt just
              nu. Att vi finns som tydliga förespråkare för den restriktiva
              linjen, ett narkotikafritt samhälle, har stor betydelse. Det finns
              tack och lov de som kommer till vårt land för att titta på vad
              vi gör för att hämta hem det till sina länder och vara delaktiga
              i den internationella debatten.
            </seg>
            <seg n="4331702f">
              Jag ska gärna hålla upp Lundadeklarationen när jag träffar mina
              nordiska kolleger och säga: Detta har vi kommit överens om. Tyvärr
              är det, som jag sade, ingen som känner sig oförhindrad att införa
              både det ena och det andra med anledning av deklarationen. Det
              gör att diskussionen måste fortsätta.
            </seg>
            <seg n="ef83d5b8">
              När det gäller missbrukarbehandlingen har det vidtagits ganska
              mycket åtgärder för att förbättra den både kortsiktigt, skulle
              jag vilja säga, och framför allt långsiktigt. Det ska vi återkomma
              till, och det ser jag fram emot. Till dess får jag önska en trevlig
              helg.
            </seg>
          </u>
          <note n="940a6938">
            Överläggningen var härmed avslutad.
          </note>
          <note n="491d6a8f">
            7 § Svar på interpellation 2009/10:252 om regeringens handelspolitik
            och mänskliga rättigheter
          </note>
          <note type="speaker" n="f7b4008b">
            Anf. 17 Statsrådet EWA BJÖRLING (m):
          </note>
          <u who="Q457877" xml:id="i-c69bdf469e426462-0" n="9159dc79">
            <seg n="652c05ff">
              Herr talman! Eva-Lena Jansson har frågat mig om jag avser att
              vidta några åtgärder för att regeringen inte ska medverka i handelsresor
              med företag vars produkter kan komma att användas så att mänskliga
              rättigheter kränks.
            </seg>
            <seg n="b62b7954">
              Som handelsminister är en av mina viktigaste uppgifter att främja
              svensk export, bland annat genom att resa tillsammans med företagsdelegationer
              till olika länder runt om i världen.
            </seg>
            <seg n="0d18942f">
              Syftet med dessa resor är bland annat att agera dörröppnare för
              företagen och lösa upp handelspolitiska knutar, men även att föra
              en dialog kring mänskliga rättigheter och andra viktiga frågor
              med såväl företagare som politiker.
            </seg>
            <seg n="c281c080">
              Jag förväntar mig att de företag som deltar på resorna agerar
              i enlighet med erkända normer och principer för mänskliga rättigheter,
              arbetstagares rättigheter, hållbar utveckling och anti-korruption.
            </seg>
            <seg n="ce66fc3b">
              Såväl regeringen som Exportrådet uppmuntrar svenska företag att
              tillämpa OECD:s riktlinjer för multinationella företag, samt FN:s
              Global Compact. Det gör vi eftersom vi anser att socialt och miljömässigt
              ansvar är viktiga verktyg för att stärka konkurrenskraften och
              bygga internationellt förtroende.
            </seg>
            <seg n="257fdbd6">
              En grundläggande förutsättning för att handeln med ett visst
              land ska tillåtas är att det inte föreligger några sanktioner
              från EU eller FN. Ett ytterligare krav är att erforderliga tillstånd
              när så är aktuellt erhållits från relevanta myndigheter, framför
              allt Inspektionen för strategiska produkter.
            </seg>
            <seg n="6cb0e12b">
              Det är givetvis inte aktuellt för mig att främja exporten av
              produkter eller tjänster som inte får exporteras från Sverige
              eller produkter som med stor sannolikhet riskerar att bli till
              verktyg för dem som kränker mänskliga rättigheter eller internationell
              rätt.
            </seg>
            <seg n="59c4e3bf">
              Det förekommer allvarliga kränkningar av inte minst flyktingars
              mänskliga rättigheter i Libyen, som Eva-Lena Jansson specifikt
              nämner. Jag kan emellertid konstatera att varken FN, EU eller
              Sverige har några sanktioner riktade mot Libyen och att det därför
              inte finns några legala möjligheter att stoppa handeln med landet
              givet att erforderliga tillstånd kunnat inhämtas.
            </seg>
            <seg n="b4cf6cb4">
              Jag vill även nämna att Rymdbolaget i ett pressmeddelande redan
              den 3 februari meddelade att de inte har någon affär med Libyen.
              De konstaterade samtidigt att deras havsövervakningssystem är
              framtaget för miljöövervakning, fiskekontroll och sjöräddning,
              samt att det har sålts till ett flertal länder, bland annat Estland,
              Finland, Indien, Kanada, Norge, Polen och Portugal.
            </seg>
          </u>
          <note type="speaker" n="1a3f6fef">
            Anf. 18 EVA-LENA JANSSON (s):
          </note>
          <u who="Q3374622" xml:id="i-f18ee636337048d7-0" n="272fe6f7">
            <seg n="3f5bac61">
              Herr talman! Jag tackar handelsminister Ewa Björling för svaret.
            </seg>
            <seg n="b26e71e8">
              Bakgrunden till min interpellation är det faktum att SVT-programmet
              Korrespondenterna uppmärksammade att det statliga företaget Rymdbolaget
              tillsammans med handelsminister Ewa Björling besökt Libyen i syfte
              att till de libyska myndigheterna sälja ett system för flygburen
              övervakning. I programmet framgår att övervakningssystemet ska
              användas för att spana efter flyktingar. Det är sedan tidigare
              känt att Libyen inte ställt sig bakom FN:s flyktingkonvention
              och att landet har ett avtal med Italien om att tvinga tillbaka
              flyktingar som tar sig över havet.
            </seg>
            <seg n="8c3f89e7">
              I regeringens handelspolitiska deklaration 2008 kan man läsa
              följande: Många svenska företag hör till världens bästa på att
              ta socialt ansvar som delvis handlar om arbetsmiljö, arbetsvillkor,
              miljöhänsyn och anti-korruption. För mig som minister handlar
              detta i grunden om respekten för och efterlevnaden av mänskliga
              rättigheter. I konfliktområden är det än mer viktigt men samtidigt
              svårare för företagen att ta socialt och miljömässigt ansvar.
              Regeringen uppmuntrar företag att följa OECD:s riktlinjer för
              multinationella företag och respektera principerna i Global Compact
              oavsett var i världen de verkar. Det är viktigt att företagarna
              själva känner ett ägarskap och driver dessa frågor.
            </seg>
            <seg n="cb922200">
              Därav min fråga till Ewa Björling, för det här är inte vilket
              bolag som helst. Det är ett statligt bolag som har ägardirektiv
              från regeringens sida.
            </seg>
            <seg n="834cf196">
              I svaret från handelsministern säger ministern:
            </seg>
            <seg n="6cb0e12b">
              Det är givetvis inte aktuellt för mig att främja exporten av
              produkter eller tjänster som inte får exporteras från Sverige
              eller produkter som med stor sannolikhet riskerar att bli till
              verktyg för dem som kränker mänskliga rättigheter eller internationell
              rätt.
            </seg>
            <seg n="e618c058">
              Vad som framkom i programmet, herr talman, var att Rymdbolagets
              Björn Ohlsson säger: Vi ska hjälpa er att hålla efter flyktingsituationen
              utmed gränserna och ute på Medelhavet. Det innebär alltså att
              stoppa de människor som vill ta sig till Europa via havet och
              därmed kränka mänskliga rättigheter, det vill säga FN:s resolution
              om alla människors möjlighet att söka asyl.
            </seg>
            <seg n="88cb249b">
              Då blir min fråga: Hur kan handelsministern ha deltagit på den
              här resan, som aktivt var ett försök att kränka mänskliga rättigheter?
              Vi vet hur situationen är för de människor i Libyen som försöker
              fly. Enligt handelsministerns egna ord förekommer det fruktansvärda
              kränkningar av flyktingar när det gäller mänskliga rättigheter
              i Libyen. Ändå medverkar den svenska regeringen och handelsministern
              till att försöka sälja detta.
            </seg>
            <seg n="7c798794">
              Det är därför jag har ställt frågan, herr talman. Jag är inte
              riktigt säker på att jag har fått svar på frågan. Om man nu har
              medverkat till handelsresor tidigare med företag vars produkter
              kan komma att användas så att mänskliga rättigheter kränks, hur
              tänker man då sätta stopp för det? Kommer man att göra en ordentlig
              kontroll nästa gång?
            </seg>
            <seg n="8d1309d5">
              Herr talman! Jag hoppas få ett lite mer utförligt svar från handelsministern.
            </seg>
          </u>
          <note type="speaker" n="e7583c76">
            Anf. 19 Statsrådet EWA BJÖRLING (m):
          </note>
          <u who="Q457877" xml:id="i-c69bdf469e426462-1" n="9159dc79">
            <seg n="977ded8e">
              Herr talman! Låt mig först instämma i den bild som Eva-Lena Jansson
              målar upp när det gäller kränkningar av flyktingars rättigheter.
              Det är fruktansvärt var det än sker i världen. Det är därför som
              det är viktigt att vi finns ute i världen för att påvisa goda
              regler och verka genom CSR, som svenska företag gör.
            </seg>
            <seg n="78bc058b">
              Låt mig fortsätta med att säga att jag tycker att det är viktigt
              att svenska företag finns representerade även på svåra marknader,
              inte minst eftersom det kan bidra positivt till utvecklingen i
              landet genom att vi får större insyn, det ger bredare kontaktytor
              och bättre förekomst av positiva exempel på hur företag kan och
              bör bete sig.
            </seg>
            <seg n="6382bc86">
              Vi ska inte handla med allt och med alla, men frågan om vad som
              är en lämplig produkt eller tjänst att sälja till en särskild
              aktör är inte alltid helt enkel att svara på. Det är viktigt att
              komma ihåg. Många produkter kan användas för såväl bra som dåliga
              syften. Ett mobiltelefonsystem kan användas av en förtryckande
              regim för att kartlägga och trakassera oppositionella, men det
              kan också användas för att organisera och stärka krafter som kämpar
              för demokrati och MR. Det kan användas för att sprida information
              om vad som händer i landet till omvärlden och för att ta emot
              underrättelser från andra delar av världen. Demokratiförespråkare
              i Kina har exempelvis vittnat om hur just bättre kommunikationsmöjligheter,
              som bland annat möjliggjorts av svenska företag, har gjort deras
              förmåga att verka väldigt mycket effektivare.
            </seg>
            <seg n="9464f37e">
              På motsvarande sätt förhåller det sig med en rad produkter. De
              är inte goda eller onda i sig, vare sig moraliska eller omoraliska.
              Och att handel rent allmänt tenderar att gynna utvecklingen mot
              en större respekt för mänskliga rättigheter är något som även
              ledande forskare kan bekräfta. Örjan Sjöberg, professor i ekonomisk
              geografi vid Handelshögskolan i Helsingfors, har till exempel
              konstaterat att handeln i allmänhet skapar ett mycket större utrymme
              för människor i deras egen vardag att fatta beslut någonting som
              han beskrivit som ett möjligt första steg på vägen mot demokrati.
            </seg>
            <seg n="9982b9b2">
              Länder som handlar med andra bygger upp kontaktnät och kommunikationskanaler
              som går utöver det rent ekonomiska samarbetet. Det gör, återigen,
              att insynen i landet ökar och att befolkningens möjligheter att
              ta till vara influenser från omvärlden förbättras.
            </seg>
            <seg n="60677a3a">
              Länder som också vill stå sig i den internationella konkurrensen
              kan i förlängningen inte låta bli att ta hänsyn till den bild
              som finns i omvärlden av det egna landet, om inte annat så av
              rent affärsmässiga skäl. Frihandelsvänliga länder utvecklas dessutom
              bättre ekonomiskt jämfört med slutna länder. Och historien lär
              oss att det här förbättrar förutsättningarna för att människor
              ska resa krav på demokratiska reformer och mänskliga fri- och
              rättigheter.
            </seg>
            <seg n="26b1c8a2">
              I det här specifika fallet föreligger det nu inte någon affär.
              Det är ju en rent hypotetisk fråga. Jag vill ställa frågan: På
              vilket sätt vill vänsterpartierna verka för ökad respekt för mänskliga
              rättigheter i svåra länder? Vill ni ha handel eller vill ni ha
              bojkott?
            </seg>
          </u>
          <note type="speaker" n="809e9ba2">
            Anf. 20 EVA-LENA JANSSON (s):
          </note>
          <u who="Q3374622" xml:id="i-f18ee636337048d7-1" n="272fe6f7">
            <seg n="be411bec">
              Herr talman! Jag ställde frågan utifrån en faktisk situation,
              att Sveriges regering aktivt har följt med ett statligt bolag
              i syfte att sälja övervakningssystem till staten Libyen. Libyen
              har ett avtal med Italien om att hindra människor från att ta
              sig från den ena kusten till den andra, något som har kritiserats
              av FN:s flyktingorgan UNHCR. Dessutom har Amnesty kritiserat hur
              flyktingar behandlas i Libyen.
            </seg>
            <seg n="17de0ded">
              Att då hänvisa till att det inte blir någon affär, herr talman,
              tycker jag med förlov sagt är något märkligt. Syftet var ju att
              Rymdbolaget skulle göra en affär, och handelsministern var med
              som dörröppnare. Från bolagets sida säger man: Vi kan hjälpa er
              att hålla efter flyktingsituationen utmed gränserna ute på Medelhavet.
              Och handelsministern säger att det är ett civilt övervakningssystem
              och att Sverige är med och bidrar till ett bra övervakningssystem.
              Då blir det svårt att inte se att det här skulle användas i Libyen
              just för att kränka mänskliga rättigheter. Man behöver inte vara
              någon Einstein för att förstå att om en stat som Libyen, som har
              det här avtalet med Italien och dessutom kränker mänskliga rättigheter
              och har fått kritik för hur man behandlar flyktingar, nu aktivt
              söker ett företag som kan sälja övervakningssystem blir syftet
              uppenbart för alla.
            </seg>
            <seg n="b3a292c9">
              Då blir min fråga: Hur kan regeringen ha varit med och ens medverkat
              till det här? Vad regeringen säger nu via handelsministern, herr
              talman, är att vi får se, att det kan bli liknande handelsresor
              igen. Jag har i alla fall inte förstått att det finns någon motsättning
              här. Hon tar upp telekommunikationer som ett exempel, men det
              kan ju lika gärna vara så att man åker för att sälja nya signalspaningssystem
              i andra länder, och då blir syftet verkligen att övervaka.
            </seg>
            <seg n="ac270951">
              Herr talman! Visserligen hade handelsministern en lång utläggning
              om hur viktig handelspolitik är, och handelspolitik är viktig.
              Men det är lika viktigt att stat och statliga bolag respekterar
              mänskliga rättigheter och inte aktivt ägnar sig åt affärer i syfte
              att faktiskt kränka andra människors mänskliga rättigheter.
            </seg>
            <seg n="555e0843">
              Herr talman! Jag är lite besviken på handelsministern. Jag hade
              hoppats att hon här och nu i kammaren för oss skulle redovisa
              hur hon tänker gå till väga för att säkerställa att hon inte följer
              med på den här typen av resor i fortsättningen. Jag fick inte
              något riktigt konkret svar, så handelsministern får en chans till,
              herr talman.
            </seg>
          </u>
          <note type="speaker" n="00a47e5c">
            Anf. 21 Statsrådet EWA BJÖRLING (m):
          </note>
          <u who="Q457877" xml:id="i-c69bdf469e426462-2" n="9159dc79">
            <seg n="fb4aa875">
              Herr talman! Som handelsminister är en av mina viktigaste uppgifter
              att främja svensk export tillsammans med att visa på en tydlig
              handelspolitisk linje från Sverige vid internationella handelsförhandlingar,
              och nu talar vi svensk export. Då ingår det att resa tillsammans
              med företagsdelegationer till olika länder. Jag möter hundratals
              företag årligen på den här typen av resor, och naturligtvis recenserar
              jag inte varje enskild produkt eller tjänst som de säljer, även
              om jag givetvis försöker hålla mig så informerad som möjligt.
            </seg>
            <seg n="b3950712">
              Det viktiga här är fortfarande att svenska företag, oavsett om
              de är statliga eller privata, arbetar enligt de riktlinjer som
              vi har och att de arbetar aktivt med Corporate Social Responsibility,
              som står på fyra ben. Det handlar om antikorruption, det handlar
              om miljöhänsyn, det handlar om arbetstagarens rättigheter och
              det handlar om mänskliga rättigheter. Det gör våra svenska företag.
              De är bland de bästa i världen på detta. Dessutom är vi väldigt
              aktiva i FN:s Global Compact.
            </seg>
            <seg n="bd78e538">
              Vi följer också den lagstiftning som finns i Sverige när det
              handlar om utförsel av produkter. Vi har ett system när det handlar
              om försvarsmaterielprodukter. Vi har ett annat system när det
              handlar om produkter för dubbel användning. Allt det här sker
              väl kontrollerat via Inspektionen för strategiska produkter. I
              Exportkontrollrådet finns också har representanter för alla riksdagspartier.
              Och besluten fattas av myndigheten om en produkt är lämplig att
              föra ut eller inte. Naturligtvis tar man då också hänsyn till
              frågan om mänskliga rättigheter.
            </seg>
            <seg n="38b37b91">
              Vi följer om det finns sanktioner från EU eller från FN. I det
              här specifika fallet finns inte några sanktioner.
            </seg>
            <seg n="39bd7f93">
              Jag tycker att det är väldigt viktigt att svenska företag finns
              på svåra marknader, för det är då vi kan göra skillnad. Och jag
              vill återigen upprepa frågan som jag ställde till Eva-Lena Jansson:
              Hur tänker vänsterpartierna när det gäller att kunna göra skillnad
              för människor i länder där det förekommer allvarliga kränkningar
              av mänskliga rättigheter? Det finns en rad sådana länder i dag.
              Ska vi bedriva handel med dem eller ska vi idka bojkott?
            </seg>
          </u>
          <note type="speaker" n="04516f36">
            Anf. 22 EVA-LENA JANSSON (s):
          </note>
          <u who="Q3374622" xml:id="i-f18ee636337048d7-2" n="272fe6f7">
            <seg n="4b677d92">
              Herr talman! När det gäller de frågor som Ewa Björling ställer
              är det naturligtvis viktigt att hon läser våra utrikespolitiska
              dokument. Där kan hon se hur vi ställer oss till handelspolitik
              och så vidare. Om hon dessutom hade varit i kammaren i onsdags
              hade hon kunnat debattera vår handelspolitik och synen på handelspolitik.
              Ewa Björling var inte här i onsdags, annars hade hon haft möjlighet
              att debattera just den frågan.
            </seg>
            <seg n="a5f0b380">
              Herr talman! Jag väljer att uppehålla mig vid min interpellation.
              Sverige har antagit FN-konventionen om mänskliga rättigheter och
              har därmed förbundit sig att följa den. Då blir min fråga till
              handelsministern igen: Är det i enlighet med regeringens politik
              att följa med ett statligt bolag eller något annat bolag vars
              produkter har ett syfte att kränka mänskliga rättigheter? Det
              var nämligen väldigt tydligt när det gällde Rymdbolaget. Man skulle
              sälja någonting som skulle användas för att övervaka och förhindra
              flyktingar att söka asyl, det vill säga bryta mot FN-konventionen
              om mänskliga rättigheter. Var det en bra idé att följa med på
              en sådan resa? Det vore bra om statsrådet svarade på den frågan
              här, därför att den argumentation som handelsministern nu har
              använt här i talarstolen, herr talman, kan jag inte tolka på något
              annat sätt än att hon tyckte att det var en bra resa, att det
              var i enlighet med regeringens politik och att det var en bra
              idé att följa med Rymdbolaget för att försöka sälja detta övervakningssystem.
              Då är det väl bra om man redan här och nu redogör för att man
              tyckte att det var ett bra initiativ och en bra resa, även om
              det inte blev någon affär. Jag skulle gärna vilja ha svar på de
              konkreta frågorna, herr talman.
            </seg>
          </u>
          <note type="speaker" n="d5432680">
            Anf. 23 Statsrådet EWA BJÖRLING (m):
          </note>
          <u who="Q457877" xml:id="i-c69bdf469e426462-3" n="9159dc79">
            <seg n="9d424615">
              Herr talman! Det existerar fortfarande inte någon affär, och
              jag skrev redan i mitt skriftliga svar att Rymdbolaget har gått
              ut med ett meddelande om detta. Det är att springa händelserna
              lite grann i förväg att stå och diskutera någonting som är helt
              hypotetiskt.
            </seg>
            <seg n="26881d69">
              Jag tycker att vi ska försöka förhålla oss till mer generella
              termer, för det är egentligen det som det handlar om. Ska vi finnas
              i den här typen av länder med våra företag? Ska vi ha företagsresor
              till länder där det sker kränkningar av mänskliga rättigheter
              eller inte? Det är egentligen det som grundproblemet handlar om.
              Jag är övertygad om att det är viktigt för svenska företag att
              finnas i den här typen av länder.
            </seg>
            <seg n="02e694e4">
              Det finns studier som visar att det är mycket bättre med handel
              än bojkott. Handel kan öppna upp och göra skillnad. Våra svenska
              företag är goda förebilder i den här typen av länder, inte minst
              för människor som blir lokalanställda i landet i fråga om vi väljer
              att starta ett företag där. Flera svenska företag i svåra länder
              är goda exempel på hur man kan göra skillnad och hur man behandlar
              människor med respekt för mänskliga rättigheter.
            </seg>
          </u>
          <note n="940a6938">
            Överläggningen var härmed avslutad.
          </note>
          <note n="2f1aa68b">
            8 § Bordläggning
          </note>
          <note n="058b4cd2">
            Anmäldes och bordlades
          </note>
          <note n="85580d12">
            9 § Anmälan om interpellationer
          </note>
          <note n="5483e145">
            Anmäldes att följande interpellationer framställts
          </note>
          <note n="f3c53dcf">
            den 12 mars
          </note>
          <note n="10e052fb">
            Peter Hultqvist
          </note>
          <note n="1ce25fbd">
            Karin Åström
          </note>
          <note n="fccaa714">
            Interpellationerna redovisas i bilaga som fogats till riksdagens
            snabbprotokoll tisdagen den 16 mars.
          </note>
          <note n="55169aeb">
            10 § Anmälan om frågor för skriftliga svar
          </note>
          <note n="90c13eb2">
            Anmäldes att följande frågor för skriftliga svar framställts
          </note>
          <note n="f3c53dcf">
            den 12 mars
          </note>
          <note n="53b4b199">
            Christer Nylander
          </note>
          <note n="3953b61d">
            Ronny Olander
          </note>
          <note n="1e238584">
            Frågorna redovisas i bilaga som fogats till riksdagens snabbprotokoll
            tisdagen den 16 mars.
          </note>
          <note n="e6c9f4dd">
            11 § Anmälan om skriftligt svar på fråga
          </note>
          <note n="d5cbe6d0">
            Anmäldes att skriftligt svar på följande fråga inkommit
          </note>
          <note n="1664cb4b">
            den 11 mars
          </note>
          <note n="aeed5977">
            Ameer Sachet
          </note>
          <note n="f5916a4a">
            Svaret redovisas i bilaga som fogats till riksdagens snabbprotokoll
            tisdagen den 16 mars.
          </note>
          <note n="020643b3">
            12 § Kammaren åtskildes kl. 10.11.
          </note>
          <note n="853c1c90">
            Förhandlingarna leddes av talmannen.
          </note>
          <note n="936e3434">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
