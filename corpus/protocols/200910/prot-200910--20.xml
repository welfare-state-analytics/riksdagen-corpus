<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--20</head>
          <docDate when="2009-10-23">2009-10-23</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2009/10:20
            </seg>
          </u>
          <note>
            Fredagen den 23 oktober
          </note>
          <note>
            Kl. 09:00 - 12:42
          </note>
          <note>
            1 § Ledighet
          </note>
          <note>
            Andre vice talmannen meddelade att Carina Moberg (s) ansökt om
            ledighet under tiden den 26 oktober25 november.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Meeri Wasberg (s) skulle tjänstgöra
            som ersättare för Carina Moberg.
          </note>
          <note>
            2 § Anmälan om ersättare
          </note>
          <note>
            Andre vice talmannen anmälde
          </note>
          <note>
            att Torgny Johansson (s) skulle tjänstgöra som ersättare för
            Maryam Yazdanfar (s) under tiden den 2 november25 november och
          </note>
          <note>
            att Meeri Wasberg (s) skulle tjänstgöra som ersättare för Maryam
            Yazdanfar (s) under tiden den 26 november 20091 mars 2010.
          </note>
          <note>
            3 § Anmälan om kompletteringsval till civilutskottet och justitieutskottet
          </note>
          <note>
            Andre vice talmannen meddelade att Socialdemokraternas riksdagsgrupp
            anmält Meeri Wasberg som suppleant i civilutskottet under Carina
            Mobergs ledighet samt Torgny Johansson som suppleant i justitieutskottet
            under Maryam Yazdanfars ledighet.
          </note>
          <note>
            Andre vice talmannen förklarade vald under tiden den 26 oktober25
            november till
          </note>
          <note>
            suppleant i civilutskottet
          </note>
          <note>
            Andre vice talmannen förklarade vald under tiden den 2 november25
            november till
          </note>
          <note>
            suppleant i justitieutskottet
          </note>
          <note>
            4 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Anders Andersson (kd) utsetts till ny ledamot av riksdagen
            fr.o.m. den 1 november 2009 sedan Chatrine Pålsson Ahlgren (kd)
            avsagt sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (SFS 2005:837).
          </note>
          <note>
            Bengt-Åke Nilsson/
          </note>
          <note>
            Kerstin Siverby
          </note>
          <note>
            5 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2009/10:27
          </note>
          <note>
            Interpellation 2009/10:27 Åtgärder mot energidrycker
          </note>
          <note>
            Interpellationen kommer att besvaras tisdagen den 3 november
            2009.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            6 § Svar på interpellation 2009/10:2 om bilprotektionismens hot
            mot svensk fordonsindustri och EU:s inre marknad
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <u>
            <seg>
              Fru talman! Carl B Hamilton har frågat mig vilka åtgärder på
              EU-nivå jag avser att vidta för att likt bland annat Belgiens
              och Spaniens regeringar skydda den egna bilindustrin mot effekterna
              av just den tyska regeringens subventioner och stöd av Opel och
              andra tyska biltillverkare, vilka åtgärder jag avser att vidta
              på den globala nivån genom bland annat WTO för att skydda svensk
              fordonsindustri mot andra länders särskilt USA:s protektionism
              i nya och gamla former och vilka åtgärder jag i min egenskap av
              ordförande i EU:s konkurrensråd avser att vidta och aktualisera
              för att stävja alla former av ny protektionism i alla medlemsländerna
              på fordonsindustrins område.
            </seg>
          </u>
          <u>
            <seg>
              Låt mig först konstatera att den ekonomiska och finansiella krisen
              inte bara drabbat fordonsindustrin.
            </seg>
          </u>
          <u>
            <seg>
              Sverige tog en ledande roll när det gällde åtgärder mot krisens
              kärna, finanssektorn, och bidrog därmed till att EU:s åtgärder
              inom denna sektor blev balanserade. Utöver detta har den svenska
              regeringen i ett europeiskt perspektiv stimulerat ekonomin mer
              än många andra länder.
            </seg>
          </u>
          <u>
            <seg>
              Fordonsindustrin är visserligen mycket viktig för EU, men olika
              företag har helt olika situation och branschen är svår att avgränsa
              samtidigt som den inte har någon speciell särställning i förhållande
              till andra branscher. Därför måste regeringens politik i första
              hand inrikta sig på generella åtgärder för företagande men som
              fordonsklustret kan ha nytta av. Så har till exempel Almis ökade
              utlåningsmöjligheter och möjligheterna att skjuta upp inbetalningarna
              av skatt haft en mycket positiv effekt för underleverantörerna
              inom fordonsklustret.
            </seg>
          </u>
          <u>
            <seg>
              När det gäller de riktade åtgärder som trots allt bedömts nödvändiga,
              både i Sverige och i andra länder, är de av den arten att de måste
              följa tillämpliga regelverk, både inom EU och internationellt.
              Min uppgift som ordförande i EU:s konkurrenskraftsråd blir i detta
              fall att verka för att EU-kommissionen noggrant ska följa upp
              att existerande regelverk efterlevs och att de generella, temporära
              lättnader avseende statliga stöd som införts inte missbrukas.
              Det finns en mycket stor samsyn mellan ministrarna att kommissionen
              har en mycket viktig uppgift att förhindra att det blir en statsstödstävlan
              mellan länderna. Reglerna måste följas också i svåra tider. Vi
              ser nu också att en del olika stöd avvecklas. Detta gäller bland
              annat skrotningspremien i både Tyskland och USA.
            </seg>
          </u>
          <u>
            <seg>
              Sverige har också varit pådrivande för att det bildats en tjänstemannagrupp
              mellan ett antal medlemsländer för att följa utvecklingen kring
              Opelaffären. Detta har vi gjort för att vi på ett aktivt sätt
              ska kunna ha en dialog mellan medlemsländerna om vad som händer
              och hur vi upprätthåller de regler vi satt upp inom EU.
            </seg>
          </u>
          <u>
            <seg>
              De amerikanska globala bilföretagen har av olika skäl en speciell
              situation inom fordonsbranschen. Många av de åtgärder som diskuteras
              i Sverige, inom EU och i USA rör just de amerikanska koncernerna.
              Genom att två av de tre amerikanska koncernerna varit speciellt
              illa ute och blivit beroende av massiva stöd kan jag konstatera
              att det i USA också pågår en intensiv diskussion om regeringens
              insatser, och den diskussionen välkomnar jag. Jag har också haft
              en dialog med den amerikanska regeringen om detta.
            </seg>
          </u>
          <u>
            <seg>
              Det som hänt inom fordonsindustrin visar också hur viktigt det
              är att öka trycket för att få till stånd fortsatta diskussioner
              kring ett nytt WTO-avtal. Sverige kommer att fortsätta vara pådrivande
              för att hävda öppna gränser och fri handel som det bästa sättet
              att få konkurrenskraftiga företag.
            </seg>
          </u>
          <u>
            <seg>
              Jag har både tidigare och naturligtvis under ordförandehalvåret
              inom konkurrenskraftsrådet haft anledning att återkomma till diskussionen
              om varför alla medlemsländer måste hålla sig till statsstödsreglerna.
              Sveriges och min roll är att hela tiden hålla en vakande öka på
              att EU och olika medlemsländer inte inför protektionistiska åtgärder
              som riskerar den fria konkurrensen. För små länder som Sverige
              är det avgörande att ha lika spelregler på marknaden.
            </seg>
          </u>
          <note type="speaker">
            Anf. 2 CARL B HAMILTON (fp):
          </note>
          <u>
            <seg>
              Fru talman! Jag tackar statsrådet synnerligen mycket för det
              här svaret. Frågan är om bilindustrin är speciell. Då säger Maud
              Olofsson att den inte är det. I någon mening kan man säga att
              det är korrekt. Bilar är inte viktigare än många andra produkter.
              Jag menar ändå att den är speciell av två skäl. Den är speciell
              för Sverige eftersom den utgör en relativt stor andel, större
              än i andra länder, av vår industri. Dessutom finns det en överkapacitet
              i bilindustrin. Den långsiktiga trenden är att bilproduktionen
              i Europa och Nordamerika minskar, kanske med en tredjedel optimisterna
              säger med bara 20 procent. En del läggs ned, och annan produktion
              flyttar till Asien.
            </seg>
          </u>
          <u>
            <seg>
              Det är i princip samma problem som uppstod i jordbrukssektorn.
              Hotet är att man får en EU:s jordbrukspolitik för bilar. Jag menar
              att den stora faran för Europa, om man inte kan hantera den här
              situationen med en stor överkapacitet och en svag efterfrågan,
              är att EU:s inre marknad de facto upphör för bilar och övergår
              till en konkurrens, inte mellan bilföretag utan mellan länder
              och länders statskassor. En sådan konkurrens kommer Sverige och
              svensk bilindustri att förlora. Vi är ett litet land med en liten
              statskassa i sammanhanget, och det är det stora hotet. Förödande
              subventioner och andra former av produktionsstöd blir då bestämmande.
              Det kommer inte att handla om vem som gör bäst bilar till bra
              priser, utan det företag, den företagsgrupp eller koncern vinner
              som kan krama ur sin regering och skattebetalarna mest subventioner.
            </seg>
          </u>
          <u>
            <seg>
              Därför måste EU:s konkurrensregler hävdas av Sverige och av statsrådet
              även när ett sådant svenskt agerande kommer i konflikt med stora
              länders politik, som i dag Tyskland och Frankrike.
            </seg>
          </u>
          <u>
            <seg>
              Låt mig ta Opel som exempel. Det är stora intressenter som är
              ute på banan nu. Den spanska, den brittiska och den belgiska regeringen
              kommer inte att låta de anställda i sina länder betala med sina
              jobb för att de anställda i Tyskland ska behålla sina jobb med
              hjälp av den tyska regeringen. De kommer inte stillatigande att
              finna sig i att den tyska regeringen med subventioner skjuter
              över nedläggnings- och anpassningsbördan på anställda i Spanien,
              Storbritannien och Belgien. Risken är att de svarar med egna subventioner,
              och då är subventionskriget mellan statskassor i gång.
            </seg>
          </u>
          <u>
            <seg>
              Den som följer den internationella diskussionen ser att vi står
              på tröskeln till detta och att vi kommer att hamna i detta om
              vi inte med kraft hävdar EU:s konkurrensregler. Vi måste alltså
              skydda och bevara EU:s kronjuvel, den inre marknaden, och det
              är särskilt viktigt för att litet land som Sverige som dessutom
              har en oproportionerligt stor bilindustri.
            </seg>
          </u>
          <u>
            <seg>
              EU-kommissionen måste tukta de tyska stöden. De måste hävda konkurrensreglerna.
              Sverige och Belgien som små länder har allt att vinna på att en
              stark kommission upprätthåller EU:s förbud mot statsstöd. Annars
              övergår den här krisen i ett permanent tillstånd av krig med nya,
              högre och mer permanenta hinder för avsättning av fordonsindustrins
              produkter. Det är inte bara bilar, utan det är även insatsvarorna.
              Det är biltullar, det är bilkvoter, det är miniprisregler och
              det är naturligtvis direkta påtryckningar från stora länder mot
              mindre länder som Sverige och Belgien och mot företagen i de små
              länderna för att de ska bromsa sin export av bilar och bildelar.
            </seg>
          </u>
          <u>
            <seg>
              Jag har inga som helst illusioner om att utan kraftigt politiskt
              stöd kommer inte de här statsstödsreglerna att överleva. Till
              syvende och sist hänger det på de människor som leder de olika
              länderna att stå upp för statsstödsreglerna i en sådan här situation.
            </seg>
          </u>
          <u>
            <seg>
              Därför menar jag att statsrådet väldigt klart och tydligt och
              offentligt stödja EU-kommissionen i dessa ansträngningar.
            </seg>
          </u>
          <note type="speaker">
            Anf. 3 Näringsminister MAUD OLOFSSON (c):
          </note>
          <u>
            <seg>
              Fru talman! Diskussionen om statsstödsreglerna och den fria konkurrensen
              och öppna marknaden är otroligt viktig. Jag tror att om Carl B
              Hamilton skulle ha möjlighet att fråga mina kolleger i konkurrenskraftsrådet
              om vilken position jag har intagit skulle han få rätt mycket tydliga
              signaler om att Sverige har hävdat just statsstödsreglerna.
            </seg>
          </u>
          <u>
            <seg>
              Jag och regeringen menar naturligtvis att det är de små länderna
              som har allt att vinna på att statsstödsreglerna upprätthålls.
              De stora länderna har alltid möjligheter att gå in med olika resurser
              därför att de är så stora, men det är de små länderna som måste
              hävda att reglerna ska hållas även i svåra tider. Det är precis
              den diskussionen som vi har haft i konkurrenskraftsrådet vid ett
              antal tillfällen.
            </seg>
          </u>
          <u>
            <seg>
              Vi är ett antal länder som ser hotet när de stora länderna försöker
              att hitta vägar runt statsstödsreglerna som vi gemensamt har kommit
              överens om. Det har, som jag har sagt, lett till att vi har en
              tjänstemannagrupp som diskuterar och följer vad de olika regeringarna
              gör i de olika länderna.
            </seg>
          </u>
          <u>
            <seg>
              I det här sammanhanget vill jag dock påpeka att det i första
              hand är kommissionen som har uppgiften att granska detta. Ministerrådet
              måste ge tydliga signaler om var vi står någonstans. Det måste
              finnas en samsyn kring att vi ska hålla oss till regelverket,
              men det är kommissionen som har uppgiften att granska om statsstödsreglerna
              håller eller inte.
            </seg>
          </u>
          <u>
            <seg>
              Det som har hänt i ministerrådet är att vi är överens om att
              vi ska hålla oss till statsstödsreglerna. Det ska inte vara något
              statsstödsrace, och det är kommissionen som måste ha den granskande
              funktionen. Dessutom är jag i det här stycket glad över att Neelie
              Kroes har varit så otroligt tydlig i de här sammanhangen, för
              det vill verkligen till att vi har en kommissionär som försvarar
              detta regelverk.
            </seg>
          </u>
          <u>
            <seg>
              Sedan kan jag också konstatera att det är viktigt att titta på
              vad Sverige har gjort i det här sammanhanget. Vi har ju försökt
              att vara strikta i vår syn på fordonsindustrin, inte därför att
              vi inte bryr oss om fordonsindustrin, utan därför att vi också
              måste se det här mer långsiktigt. Vad är det bästa att göra här
              och nu för svensk fordonsindustri så att vi också ser att de här
              jobben klaras långsiktigt? Det måste finnas en balans mellan vad
              regeringarna gör, och vi har då fokuserat på forskning och utveckling.
              Vi har fokuserat på att hjälpa till med lånegarantier och med
              att gå in med lån till omställningen av fordonsflottan. Men vi
              har inte gått in med olika stöd även om det har funnits en mycket
              högljudd opposition som har tyckt att vi skulle göra detta, utan
              jag har varit mycket noga med att upprätthålla dessa regler.
            </seg>
          </u>
          <u>
            <seg>
              Det är det som är svårt. När det blåser snålt, det är då man
              behöver reglerna. Det är då man måste hålla på reglerna. Det är
              inte när det är stiltje på vattnet som det är intressant, utan
              det är först när det blåser till lite grann som det prövas. Är
              vi vänner av fri handel? Är vi vänner av öppenhet? Är vi vänner
              av fri konkurrens?
            </seg>
          </u>
          <u>
            <seg>
              Mitt svar är ja, och därför har jag också så tydligt hävdat vår
              linje i den svenska regeringen, och det har gett genklang också
              i övriga Europa. En del som frågar mig: Hur klarar du debatten
              i Sverige? Hur kan du försvara den tuffa linje som du har intagit?
              Men jag tror att väldigt många också visar respekt för att vi
              faktiskt har hållit på de här reglerna, och i grunden tror jag
              att de inblandade företagen också tycker att det är bra att vi
              har en hållning mellan vad som är politikens uppgift och vad som
              är näringslivets uppgift i detta. De ska inte sammanblandas.
            </seg>
          </u>
          <note type="speaker">
            Anf. 4 CARL B HAMILTON (fp):
          </note>
          <u>
            <seg>
              Fru talman! Låt mig börja med att säga att jag tycker att Maud
              Olofsson har gjort en strålande insats i fråga om svensk fordonsindustri
              och när det gäller att hävda de här principiella förhållningssätten.
              Det har oftast, precis som Maud Olofsson säger, inte varit populärt,
              och det har inte varit lätt, men Maud Olofsson har gjort det på
              ett mycket bra och tydligt sätt.
            </seg>
          </u>
          <u>
            <seg>
              Min oro är emellertid följande. Under trycket av kollaps på den
              europeiska nivån blir det väldigt svårt för oss att hävda den
              svenska fordonsindustrin och dess intressen, inte genom att vi
              skulle falla tillbaka oppositionens råd det tror jag vore förödande.
              Det är helt enkelt så att andra länder har större statskassor
              och skulle konkurrera ut oss, inte därför att vi gör dåliga bilar
              i det här landet utan därför att vi inte har hur mycket pengar
              som helst.
            </seg>
          </u>
          <u>
            <seg>
              Tjänstemannagruppen som följer frågan tycker jag är för tam.
              Det duger inte med den nivån när det nu är regeringar och regeringschefer
              som är på krigsstigen mot varandra och är engagerade och träffas
              eller vägrar att träffa varandra på möten. De använder hela den
              vanliga klaviaturen för att få ett politiskt inflytande och hävda
              sina länder. Då tycker jag att en hänvisning till en tjänstemannagrupp
              är för tamt och för tandlöst.
            </seg>
          </u>
          <u>
            <seg>
              Jag menar att det naturligtvis är så att Neelie Kroes och kommissionen
              har det här ansvaret för att granska och utreda, men det räcker
              inte att ordföranden i konkurrensrådet säger som Maud Olofsson
              att hon ska hålla ett öga på risken för överträdelser, utan här
              gäller det att ljudligt, klart, tydligt och offentligt stödja
              kommissionen och stödja de principer som ligger nedlagda i statsstödsreglerna.
            </seg>
          </u>
          <u>
            <seg>
              Det räcker inte att säga detta till kolleger i ministerrådet.
              Det ska vara offentligt, och det ska vara tydligt. Neelie Kroes
              ska höra att hon och hennes avdelning i kommissionen har ett helhjärtat
              stöd från ordförandelandet. Det ska vara på förstasidan i Financial
              Times! Det ska inte vara inne i ministerrådet som detta kommer
              fram.
            </seg>
          </u>
          <u>
            <seg>
              Neelie Kroes är naturligtvis i dag utsatt för en enorm politisk
              press. Hon har det största landet i EU emot sig, nämligen Tyskland.
              Hon är utsatt; hon är ensam. Hon har dessutom fransmännen emot
              sig förutom tyskarna. Hon har en blandad kör av britter, spanjorer
              och belgare som naturligtvis i första hand försöker att krafsa
              åt sig för egen del.
            </seg>
          </u>
          <u>
            <seg>
              Vem ska då inte stödja henne med full kraft om inte den ansvariga
              ministern i ministerrådet gör det offentligt, tydligt, högljutt
              och engagerat? Det är det som jag vädjar till Maud Olofsson att
              göra. Ta bladet från munnen!
            </seg>
          </u>
          <note type="speaker">
            Anf. 5 Näringsminister MAUD OLOFSSON (c):
          </note>
          <u>
            <seg>
              Fru talman! Jag begär inte att Carl B Hamilton ens läser alla
              tidningar, men jag tror att om Carl B skulle gå tillbaka och granska
              vad som är sagt i konkurrenskraftsrådet men också vad som är beskrivet,
              framför allt i internationell press, kring vårt agerande i ministerrådet
              tror jag att han skulle se att jag haft en rätt framträdande roll
              i att just verbalisera värnandet om det fria konkurrensen och
              värnandet om att vi ska hålla oss till statsstödsreglerna.
            </seg>
          </u>
          <u>
            <seg>
              En tjänstemannagrupp är tillsatt därför att de kontinuerligt
              ska följa detta, och det gör vi ju nästan inte på något annat
              område. Det är naturligtvis ministrarna som håller i detta. Vi
              har haft diskussioner om fordonsindustrin på nästan vartenda konkurrenskraftsråd,
              nu senast i Bryssel, därför att vi vill hålla trycket uppe.
            </seg>
          </u>
          <u>
            <seg>
              Vid senaste ministerrådet hade vi information från kommissionen
              om hur man såg på frågan, och jag släppte också fram en diskussion
              bara därför att hela tiden hålla uppe trycket på de övriga ministrarna
              och också stödet till kommissionen för att hävda konkurrensreglerna.
            </seg>
          </u>
          <u>
            <seg>
              Tjänstemannagruppen är mer till för att ständigt rapportera,
              för det händer så mycket hela tiden och vi har inte rådsmöten
              jämt och ständigt.
            </seg>
          </u>
          <u>
            <seg>
              Jag tror också att det här har beskrivits rätt väl, men jag håller
              med om att kampen inte är färdig än. Det här är ett ständigt återkommande
              arbete som vi måste jobba med. Jag tror som liberal att det måste
              vara väldigt tydligt i de stora kriserna att vi står upp för de
              här värderingarna, därför att vi ju vet att det på lång sikt leder
              till fler jobb. Bättre konkurrens, bättre konkurrensvillkor också
              inom fordonsindustrin är bra för fordonsindustrin. Det är därför
              som jag har varit så noga med att hävda just det här regelverket.
            </seg>
          </u>
          <u>
            <seg>
              Jag tror inte att jag kan nämna någon fråga i någon bransch som
              har diskuterats så hårt och tufft i ministerrådet, inte under
              min tid i alla fall, som just fordonsindustrin. I den diskussionen
              har jag och den svenska regeringen naturligtvis varit ytterst
              pådrivande. Den kampen är dock inte färdig än, utan det är en
              ständigt pågående kamp.
            </seg>
          </u>
          <u>
            <seg>
              Det är klart att vi ger stöd till kommissionär Kroes, liksom
              den inkommande kommissionären. Det som gör det hela lite bökigt
              är just att vi håller på att byta kommission. Vi ger dock vårt
              fulla stöd, och hela ministerrådet säger också att det är kommissionens
              roll.
            </seg>
          </u>
          <note type="speaker">
            Anf. 6 CARL B HAMILTON (fp):
          </note>
          <u>
            <seg>
              Fru talman! Jag har egentligen ingenting att invända mot det
              som Maud Olofsson säger, men jag skulle vilja att hon var tydligare
              i sitt stöd för Neelie Kroes och hennes ansträngningar. Vi är
              nu i ett formativt skede, och frågan är vem som kommer att avgå
              med segern. Precis som Maud Olofsson säger är kampen inte färdig.
              Det tyska valet är avslutat. Nu handlar det om ifall de enorma
              subventionerna, 4 ½ miljard euro, till tysk bilindustri ska godkännas
              eller inte. Det pågår ett intensivt förhandlande, och kattrakande
              om man så vill, i vilken utsträckning Tyskland ska tillåtas ge
              dessa subventioner och om landet verkligen ska kunna styra dem
              till produktionsanläggningar i Tyskland och kunna exkludera Opels
              verksamhet i andra länder.
            </seg>
          </u>
          <u>
            <seg>
              Vi är alltså överens om att det på lång sikt är fullständigt
              förödande för svensk fordonsindustri om inte statsstödsreglerna
              kan hävdas. Vår industri klarar inte det. Vi kan inte konkurrera
              med tyska och franska subventioner eller andra typer av stöd.
            </seg>
          </u>
          <u>
            <seg>
              Jag vill som sagt vädja till statsrådet, och ordföranden i ministerrådet,
              att vara oerhört tydlig, att vara det offentligt och stödja kommissionen
              och kommissionär Neelie Kroes i denna fråga. Just i det här skedet
              tror jag att det kan visa sig vara avgörande.
            </seg>
          </u>
          <note type="speaker">
            Anf. 7 Näringsminister MAUD OLOFSSON (c):
          </note>
          <u>
            <seg>
              Fru talman! Jag tror att man kan säga att Carl B Hamilton är
              bönhörd. Det är nog få som uppfattar att jag är otydlig i denna
              fråga. Tvärtom är kritiken mot mig snarast att jag är extremt
              tydlig. Jag är tydlig eftersom jag vet att det här är bra för
              fordonsindustrin på sikt. Att gå in och ge statsstöd till olika
              branscher, olika näringar, för att rädda dem leder oftast inte
              rätt. Det gäller att göra rätt saker vid rätt tillfälle.
            </seg>
          </u>
          <u>
            <seg>
              Jag tror att såväl Neelie Kroes och kommissionen som mr Verheugen,
              som i konkurrenskraftsrådet ansvarar för diskussionen om fordonsindustrin,
              känner ett mycket starkt stöd från det svenska ordförandeskapet.
              Det är också därför den diskussionen är intensiv i konkurrenskraftsrådet.
            </seg>
          </u>
          <u>
            <seg>
              Man kan förstås alltid göra mer. Det är precis som Carl B Hamilton
              säger att om man inte hävdar dessa regler när det är svåra tider
              är det ingen mening att ha regler. Det är just när det är så tufft
              som det är nu som var och en måste ställa upp. Det är som i en
              förening när det är bråkigt och stökigt behöver man stadgar, inte
              när det är lugna gatan. Så är det också på europeisk nivå.
            </seg>
          </u>
          <u>
            <seg>
              För Europas framtida ekonomis skull måste vi vara noga med att
              vi håller på konkurrenskraften. Det blir avgörande för om vi kommer
              att ha en framtid där vi ligger i topp i ekonomin. Därför kommer
              vi naturligtvis att även driva på WTO-förhandlingar och annat,
              alltså för att hävda dessa regler. Som liberal är jag just nu
              den främsta företrädaren eftersom jag är ordförande, och jag lovar
              Carl B Hamilton att kampen för den öppna och fria konkurrensen
              i Europa står högst på min dagordning, och det ska den också göra.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2009/10:19 om kvotering till bolagsstyrelser
          </note>
          <note type="speaker">
            Anf. 8 Näringsminister MAUD OLOFSSON (c):
          </note>
          <u>
            <seg>
              Fru talman! Carina Adolfsson Elgestam har mot bakgrund av att
              andelen kvinnor i svenska börsföretags styrelser är mindre än
              20 procent och att endast 10 procent av dessa styrelser är jämställda,
              i bemärkelsen att andelen av vardera kön är minst 40 procent,
              frågat mig vilka åtgärder jag avser att vidta för att situationen
              ska förändras.
            </seg>
          </u>
          <u>
            <seg>
              Jag vill börja med den grundläggande politiska utgångspunkten
              för den här diskussionen. Politiken har sin roll och näringslivet
              har sin. Ägarna som har ansvar för bolaget måste utan politisk
              inblandning få tillsätta den styrelse som de vill.
            </seg>
          </u>
          <u>
            <seg>
              Men det är självklart så att fördelningen av kvinnor och män
              i bolagsstyrelser och i andra ledande befattningar både i företag
              och andra organisationer är en mycket angelägen och prioriterad
              fråga för regeringen. Det finns dock andra vägar att gå än genom
              kvotering och lagstiftning för att nå förändring.
            </seg>
          </u>
          <u>
            <seg>
              Det handlar bland annat om att förändra attityder, till exempel
              att få ägare och arbetsgivare att se att det finns kvinnor som
              både har kompetens och vilja att åta sig uppdrag i bolagsstyrelser
              och i ledningsfunktioner. Det borde dessutom ligga i företagens
              intresse att båda könen är väl representerade i företagsledningar
              och styrelser.
            </seg>
          </u>
          <u>
            <seg>
              Det finns många kvalificerade och kompetenta kvinnor som är beredda
              att ta ansvar och ta på sig styrelseuppdrag om och när man väl
              anstränger sig för att hitta dem. Det visar resultatet av det
              målmedvetna och systematiska rekryteringsarbete som har bedrivits
              till styrelserna i de statligt ägda företagen. I dag är 48 procent
              av samtliga ledamöter i de helägda företagen kvinnor och 52 procent
              män. Under den här mandatperioden har vi ökat andelen kvinnor
              som styrelseordförande från 23 procent till 33 procent. Motsvarande
              andel kvinnor i börsbolagen är 19 procent för ledamöter respektive
              4 procent för ordförande.
            </seg>
          </u>
          <u>
            <seg>
              Det finns privata ägarföreträdare som hävdar att det inte finns
              tillräckligt många kvalificerade styrelsekandidater som är kvinnor.
              Genom vårt rekryteringsarbete till styrelserna i de statligt ägda
              företagen har vi slagit hål på den myten och agerat förebild för
              näringslivet. Därigenom har vi synliggjort många kvalificerade
              och kompetenta kvinnor för styrelseuppdrag och andra ledande befattningar.
            </seg>
          </u>
          <u>
            <seg>
              Utöver arbetet i de statligt ägda företagen vill jag lyfta fram
              initiativet Styrelsekraft. Det är ett exklusivt mentorprogram
              som ger 200 högt kvalificerade kvinnor tillgång till befintliga
              styrelsenätverk och möjlighet att vidareutveckla sin kompetens
              inom styrelsearbete. Intresset för att delta i programmet har
              varit mycket stort 1 400 kvinnor från hela landet ansökte om att
              få delta. Det visar att det finns en rad engagerade och kompetenta
              kvinnor som är beredda att ta på sig styrelseuppdrag i både små
              och stora bolag. Jag uppmanar därför alla valberedningar i Sverige
              att använda sig av dessa kvinnor som en resurs.
            </seg>
          </u>
          <u>
            <seg>
              Ett annat initiativ som kommer att bidra till en positiv utveckling
              är regeringens satsning på kvinnors företagande med 100 miljoner
              kronor per år under 20072010. Ju fler kvinnor som driver företag
              och får operativa erfarenheter desto större blir rekryteringsbasen
              till bolagsstyrelser och företagsledningar.
            </seg>
          </u>
          <note>
            I den skrivelse som regeringen överlämnade till riksdagen i somras,
            En jämställd arbetsmarknad regeringens strategi för jämställdhet
            på arbetsmarknaden och näringslivet , aviseras att regeringen
            avser att initiera en analys av hur valberedningar agerar för
            att främja en jämn könsfördelning i börsföretag.
          </note>
          <note type="speaker">
            Anf. 9 CARINA ADOLFSSON ELGESTAM (s):
          </note>
          <u>
            <seg>
              Fru talman! Jag tackar Maud Olofsson för svaret och för tydligheten
              i att ministern inte är beredd att kvotera för att fler kvinnor
              ska komma in i bolagsstyrelser. Det är ganska märkligt utifrån
              det delvis stora tryck som i dag finns från samhället, framför
              allt från kvinnorna. Jag vet inte vem ministern företräder med
              tanke på hur det ser ut i Sverige. Som folkvald tycker jag att
              det är mycket viktigt att lyssna på medborgarna. Just nu är det
              ett oerhört tryck i denna fråga, som faktiskt handlar om makt
              och inflytande. Varför ska då inte halva befolkningen, det vill
              säga kvinnorna, ha möjlighet att vara med och påverka i styrelserummen
              vad gäller näringslivet? Det är något förvånande.
            </seg>
          </u>
          <u>
            <seg>
              De argument som ständigt återkommer, varje gång man talar om
              kvinnor, är att det inte finns tillräckligt många som är kvalificerade,
              att man inte har hittat rätt personer. Det är lite besynnerligt,
              för de argumenten återkommer alltid när det handlar om kvinnor
              men ytterst sällan när det handlar om män. Man kan inte låta bli
              att tycka att det finns ett mönster i att kvinnor blir diskriminerade.
              Trots att kvinnor har minst lika hög kompetens blir de alltid
              ifrågasatta. För det mesta ska de göra ett dubbelt så bra arbete
              som männen för att komma i fråga.
            </seg>
          </u>
          <u>
            <seg>
              Nu kan vi se att det blir färre kvinnor som har ledande positioner
              inom näringslivet, vilket är en oroväckande utveckling. Därför
              är det lite märkligt att ministern inte tar till sig det skeendet.
            </seg>
          </u>
          <u>
            <seg>
              Jag tror att många kvinnor runt om i Sverige i ledande positioner
              kände: O, nu får vi en näringsminister som är kvinna! Då kanske
              vi blir sedda och hörda och våra intressen blir bättre tillvaratagna!
              Men så upplever jag inte att det är.
            </seg>
          </u>
          <u>
            <seg>
              Man kan, inte minst om man följer mediedebatten, märka att fler
              och fler kvinnor i ledande ställning som tidigare har varit lite
              tveksamma till kvotering nu säger att det inte finns någon annan
              väg. I Norge, som 2004 fattade beslut om att införa kvotering,
              har andelen kvinnor i bolagsstyrelserna på fyra år kommit upp
              till 40 procent. Det visar väl ändå att om man fattar beslut och
              pekar med hela handen kan man uppnå resultat. I det här fallet
              skulle detta göra att vi får större och bättre inflytande för
              hela befolkningen. De forskningsresultat som man nu kan ta del
              av från den norska sidan visar att utbildningsnivån har höjts.
              Då känns det lite märkligt att inte vår svenska näringsminister
              lyssnar och tar till sig av detta och tycker att vi ska gå samma
              väg i Sverige.
            </seg>
          </u>
          <note type="speaker">
            Anf. 10 Näringsminister MAUD OLOFSSON (c):
          </note>
          <u>
            <seg>
              Fru talman! Det råder ingen tvekan om att det är en tillgång
              för alla bolagsstyrelser att ha mångfald. I det här fallet diskuterar
              vi kön. Jag tycker det av tillväxtskäl, inte främst av jämställdhetsskäl.
              Jag tror och det finns forskning som visar det att om man har
              mångfald i våra styrelser med både kvinnor och män har man också
              en bättre tillväxt.
            </seg>
          </u>
          <u>
            <seg>
              Det är det som är själva poängen. Om man gör det här till en
              jämställdhetsfråga blir det ett problem. Det blir ett problem
              för dem som ska rekrytera, det blir ett problem i samhällsdebatten
              och så vidare. Gör man det här till en ekonomisk fråga, nämligen
              att det handlar om ekonomisk tillväxt och jobbtillväxt, då blir
              kvinnorna en tillgång i diskussionen. Det är därför som jag diskuterar
              det här utifrån ekonomiska förutsättningar och grunder.
            </seg>
          </u>
          <u>
            <seg>
              Det är också en principiell fråga. Vem bestämmer över vad? Jag
              har i många andra frågor hävdat att man ska skilja på staten och
              kapitalet. Tidigare hade vi en otroligt tydlig sammanblandning
              mellan socialdemokratiska regeringar och kapitalet. Det har jag
              försökt skilja på. Jag har gjort det i fordonsindustrin, och jag
              gör det i den här frågan. Jag menar att det är aktieägarna som
              är ansvariga för vilka styrelser man ska ha, precis som det är
              medlemmarna i idrottsföreningen som bestämmer hur idrottsföreningens
              styrelse ska vara och partimedlemmarna i våra partier som bestämmer
              hur deras styrelser ska se ut.
            </seg>
          </u>
          <u>
            <seg>
              Om vi säger att regeringen och riksdagen borde gå in och bestämma
              just i bolagsstyrelserna för att vi tycker att det är särskilt
              viktigt, vad är då nästa steg? Ska vi gå in i idrottsföreningar
              också? Ska vi gå in i politiska partier och säga att de borde
              ha jämställda styrelser? Jag ser egentligen ingen principiell
              skillnad om politiken skulle lägga sig i det också.
            </seg>
          </u>
          <u>
            <seg>
              Vi har insett att våra kunder, det vill säga medborgarna, tycker
              att vi ska ha jämställda styrelser. De tycker att vi ska ha varannan
              damernas och alla de här sakerna. Vi har fattat hur det ser ut.
              Där tycker jag att bristen hos näringslivet finns.
            </seg>
          </u>
          <u>
            <seg>
              Om vi ska kunna få styrelseledamöter, då måste vi också se till
              att fler kvinnor startar och driver företag. Mitt ambassadörsprogram
              för att lyfta fram kvinnors företagande har varit avgörande viktigt
              för att fler blir förebilder och tar ledande funktioner. Det här
              vill Socialdemokraterna ta bort. Av någon outgrundlig anledning
              som jag inte har förstått över huvud taget tycker man att vi inte
              ska ha de här ambassadörerna. Men det är ett otroligt viktigt
              steg för att lyfta kvinnors företagande.
            </seg>
          </u>
          <u>
            <seg>
              Jag vill också lyfta fram att när jag tog över regeringsmakten
              hade vi inte någon hemskt hög andel kvinnor i de statliga bolagsstyrelserna
              heller. Men jag har medvetet jobbat för att få in kvinnor, för
              att kunna visa de privata börsbolagen och de privata företagen
              att det finns kvinnor och att det är möjligt att rekrytera dem
              bara man gör det på ett medvetet sätt. Jag försöker med projektet
              Styrelsekraft, där vi nu har 200 kvinnor som utbildar sig och
              ingår i mentorprogrammet, lyfta fram kvinnor som kompetenta duktiga
              styrelseledamöter och ordförande.
            </seg>
          </u>
          <u>
            <seg>
              Jämförelsen mellan de siffror som var under den socialdemokratiska
              regeringen och dem som är nu kan man se att vi har uppnått någonting
              som ni aldrig lyckades med när ni satt i regeringsställning. Det
              visar bara att det är medvetna ministrar. Det är när man medvetet
              jobbar med de här frågorna som man också kan påverka. Därför är
              jag väldigt glad över att resultatet är som det är när det gäller
              de stora statliga bolagen just nu.
            </seg>
          </u>
          <u>
            <seg>
              Vi hade 200 platser i Styrelsekraft. Det var 1 400 kvinnor som
              sökte. Det är klart att det finns ett jätteintresse bland kvinnor
              för att ta på sig de här uppdragen. Jag tror att det kommer att
              bli allt svårare för de privata börsbolagen att fortsätta att
              hävda att de inte ska ha kvinnor i styrelsen. Men det är i första
              hand aktieägarna som har det uppdraget.
            </seg>
          </u>
          <note type="speaker">
            Anf. 11 CARINA ADOLFSSON ELGESTAM (s):
          </note>
          <u>
            <seg>
              Fru talman! Jag kan inte låta bli att känna när jag har lyssnat
              på Maud Olofssons anföranden att det inte är lätt att vara ödmjuk
              för en som är felfri som jag.
            </seg>
          </u>
          <u>
            <seg>
              Arbetet med att öka andelen kvinnor i statliga styrelser påbörjades
              långt innan Maud Olofsson var näringsminister. Man hade kommit
              en bit på väg. Vi hade satt upp mål från riksdagen om att andelen
              kvinnor skulle ökas. Det arbetet var redan påbörjat. Det är jättebra
              att det har fortsatt och att vi i statliga styrelser utifrån ägardirektiv
              har blivit betydligt bättre och ökat andelen kvinnor.
            </seg>
          </u>
          <u>
            <seg>
              Men det vi nu önskar är att näringsministern pekar med hela handen,
              inte gör en önskelista. En önskelista och uppmaningar till näringslivet
              får inte den effekten. Det är ändå så att de faktiska siffrorna
              visar att andelen kvinnor inom ledande positioner i bolagsstyrelser
              under det senaste året har minskat med 2 procentenheter. Det har
              gått från 27 till 25 procent, och det är fakta. Det visar att
              det förträffliga arbete med att få fler kvinnor i bolagsstyrelser
              som ministern talar om här i kammaren inte har gett någon verkan.
            </seg>
          </u>
          <u>
            <seg>
              Jag kan inte låta bli att fundera över vilken signal och attityd
              det finns i att ministern skickade ut 342 brev och fick 77 svar.
              Det säger en del om attityderna ute i samhället hos dem som sitter
              och tar emot breven. Förmodligen är många av dem män. De tycker
              inte att denna fråga är så viktig. Men det tycker kvinnorna, utifrån
              att de har kompetens och kunskap. Då måste de få sitta med där
              besluten fattas och ha samma möjligheter och samma rätt.
            </seg>
          </u>
          <u>
            <seg>
              Maud Olofsson säger att det inte får göras till en jämställdhetsfråga.
              Jag skulle vilja påstå att detta inte är någon högervänster-fråga.
              Det här är en fråga om jämlikhet och jämställdhet. Alla i samhället
              ska få samma möjlighet och samma rätt utifrån den kunskap och
              kompetens som man har förskaffat sig och bli bedömda inte på grund
              av kön utan för den kunskap man har.
            </seg>
          </u>
          <u>
            <seg>
              Det Maud Olofsson på ett eller annat sätt ger signaler om här
              i kammaren är att hon inte har den värderingen. Näringslivet ska
              bestämma självt, och politiken ska inte lägga sig i. Tänk att
              jag är ganska glad ibland att politiken lägger sig i och styr
              upp vissa saker som handlar om makt och inflytande! Samhället
              och näringslivet ska gå hand i hand för att på det sättet bygga
              ett samhälle där alla kan känna delaktighet. Att det ska vara
              aktiemarknaden och aktieägarna som bestämmer är väldigt lätt att
              säga.
            </seg>
          </u>
          <u>
            <seg>
              Konsekvenserna som vi ser i samhället just nu med den globala
              ekonomiska krisen säger en del om hur det blir när aktieägarna
              får bestämma fullt ut. Det är just detta som vi vill sätta fingret
              på. Om vi får en jämnare fördelning mellan kvinnor och män i bolagsstyrelserna
              kanske det är så att vi kan få se ett helt annorlunda samhällsbygge
              utifrån de ekonomiska intressen som finns i en företagsledning.
            </seg>
          </u>
          <note type="speaker">
            Anf. 12 CARL B HAMILTON (fp):
          </note>
          <u>
            <seg>
              Fru talman! Jag begärde ordet för att det här sades att detta
              var en fråga som enbart kvinnor är intresserade av. Det är faktiskt
              så att vi är rätt många män som är intresserade av frågan. Vi
              har blivit alltmer irriterade över den bristande förändring i
              sammansättningen av styrelser som vi har kunnat se.
            </seg>
          </u>
          <u>
            <seg>
              De ekonomiska argumenten står bra för sig själva, som Maud Olofsson
              sade. Det ger en ökad mångfald i styrelserna och fler perspektiv.
              Så sent som för några veckor sedan kom det en undersökning från
              USA som visar att hedgefonder där kvinnor har ett avgörande inflytande
              har större framgång och större avkastning än andra hedgefonder.
              Det beror bland annat på att kvinnor inte är riktigt lika riskbenägna
              som män.
            </seg>
          </u>
          <u>
            <seg>
              Jag tycker att det arbete som Maud Olofsson och Nyamko Sabuni
              gör tillsammans, till exempel ambassadörsprojektet, är alldeles
              utmärkt. Det har kommit allt fler både kvinnor och män i näringslivet
              som säger att det har gått för långsamt och att vi nu inte kan
              vänta längre. Rune Brandinger från Styrelseakademin säger i en
              artikel att han är för en tidsbegränsad könskvotering.
            </seg>
          </u>
          <u>
            <seg>
              Jag säger inte så mycket till Maud Olofsson som till de valberedningar
              som finns i landet att de inte ska tro att politiker kan hålla
              emot hur länge som helst. Jag tror att det kommer en lagstiftning.
              I mitt eget parti, Folkpartiet, är det väldigt många starka kvinnor
              som är helt emot könskvotering. Men så småningom blir trycket
              för högt om gerontokrater i näringslivet inte fattar vad det är
              de håller på med när de begränsar perspektivet och inte tar sig
              själva i kragen. Om de inte själva har några nätverk som det finns
              starka kvinnor i får de väl skaffa sig det och se till att använda
              sig av andra människor som kan rekommendera dem starka kvinnor
              som kan sitta i styrelser.
            </seg>
          </u>
          <u>
            <seg>
              Jag är i varje fall 63 år och har till och med arbetat i näringslivet.
              Jag tror att många av dessa gerontokrater är rädda för starka
              kvinnor. Det är därför de inte vill ha dem i styrelserna. Nu får
              det bli slut på det. Nu måste de släppa fram kvinnor, inte bara
              som en jämställdhetsfråga utan därför att det är ekonomiskt lönsamt.
            </seg>
          </u>
          <u>
            <seg>
              Det är ekonomiskt förmånligt. Det är inte så att man varje år
              kan säga att avkastningen blir x eller y procent högre. Men jag
              är övertygad om att det blir en större stabilitet och en bättre
              personalpolitik om man har en större mångfald i styrelserna. Det
              är en mångfald som också finns bland de anställda. Det är väldigt
              få av företagen som är så enkönade som de styrelser som styr dem.
            </seg>
          </u>
          <u>
            <seg>
              Fru talman! Det är kanske något år längre som vi kan hålla emot.
              Jag ser till mitt eget parti. Sedan kommer lagstiftningen. Det
              beklagar jag i så fall djupt. Men avgörandet ligger inte så mycket
              hos Maud Olofsson eller i riksdagen utan i avgörande grad hos
              gerontokrater i näringslivet. De måste ta sitt ansvar.
            </seg>
          </u>
          <note type="speaker">
            Anf. 13 Näringsminister MAUD OLOFSSON (c):
          </note>
          <u>
            <seg>
              Fru talman! Först och främst måste kritiken mot både valberedningarna
              och de privata bolagsstyrelserna vara jättestark. Jag förstår
              inte om man har bolag som ska sälja varor och tjänster på en marknad
              som består av både kvinnor och män att man inte vill läsa av den
              marknaden.
            </seg>
          </u>
          <u>
            <seg>
              Det är därför jag använder de ekonomiska argumenten. Då blir
              kvinnor en tillgång. Det är precis som jag sagt tidigare. Det
              finns forskning som visar att det är ekonomiskt fördelaktigt att
              ha styrelser som består av både kvinnor och män.
            </seg>
          </u>
          <u>
            <seg>
              Jag möter många styrelseledamöter som efter att kvinnor har kommit
              in i styrelser säger: Det blev en helt annan diskussion. Det är
              väl självklart. Det blir enfaldigt om vi bara har styrelser som
              består av ledamöter av ett kön eller människor med en sorts erfarenhet.
            </seg>
          </u>
          <u>
            <seg>
              Jag är otroligt fundersam över varför det är så svårt. Jag tror
              att en av förklaringarna är att män rekryterar män. Det finns
              en särskild rekryteringsbas. Det har jag sett när jag har rekryterat
              till de statliga bolagen.
            </seg>
          </u>
          <u>
            <seg>
              Man måste anstränga sig lite extra för att komma in i de nätverk
              där kompetenta kvinnor finns, och man måste söka mycket bredare
              än i den mer traditionella delen. Det har jag gjort när jag har
              rekryterat kvinnor till de statliga bolagen.
            </seg>
          </u>
          <u>
            <seg>
              Carina Adolfsson Elgestam säger att jag är självgod. Jag kan
              inte behöva ducka för att jag har gjort bra saker. Jag kan inte
              behöva be om ursäkt för att jag ökat antalet kvinnliga styrelseordföranden
              från 23 till 33 procent och att vi nu har hälften män och hälften
              kvinnor i styrelserna. Jag är rätt stolt över det. Jag kan bara
              beklaga att Socialdemokraterna inte lyckades med det.
            </seg>
          </u>
          <u>
            <seg>
              Den principiella frågan är: Vad ska politiken lägga sig i? Jag
              har inte fått svar från Carina Adolfsson Elgestam. Vad är det
              för skillnad mellan bolagsstyrelser och idrottsföreningar? Tänker
              sig Socialdemokraterna också ha en lagstiftning när det gäller
              idrottsrörelsen, kyrkan och politiska partier? Var går gränsen
              någonstans? Jag vill ha svar på det.
            </seg>
          </u>
          <u>
            <seg>
              Den andra delen handlar om hur vi ska få fler kvinnor att få
              den här erfarenheten. Socialdemokraterna har i sin budgetmotion
              tagit bort pengarna till de 880 ambassadörerna. Jag vill ha svar
              på varför.
            </seg>
          </u>
          <u>
            <seg>
              Om vi ska få fram kvinnor som är beredda att ta på sig dessa
              uppdrag måste det finnas program av olika slag som gör det möjligt.
              Det är för mig helt obegripligt varför man tar bort pengar till
              ambassadörerna.
            </seg>
          </u>
          <u>
            <seg>
              Jag kan inte undgå att lyssna till diskussionen om jämställdhet
              och jämlikhet. Det är rätt provocerande att vi har väldigt många
              områden där vi som politiker kan påverka för att öka jämställdheten.
              Det gäller skattepolitiken, att öppna den offentliga sektorn,
              fler kvinnor som företagare och hushållsnära tjänster.
            </seg>
          </u>
          <u>
            <seg>
              Allt detta är reformer för att stärka jämställdheten och kvinnors
              möjligheter att ha samma frihet som män. Där vill Socialdemokraterna
              inte göra någonting. De vill hellre höja skatterna för kvinnor
              som är låginkomsttagare, ta bort reformen om hushållsnära tjänster,
              stänga den offentliga sektorn och ta bort resurserna för att stödja
              kvinnors företagande. I stället vill man ha lagstiftning på ett
              område som man inte förfogar över.
            </seg>
          </u>
          <u>
            <seg>
              Det framstår som mycket underligt att precis på det område där
              ni egentligen inte har någon makt vill ni förändra. Men på de
              områden där ni kan öka jämställdheten och öka kvinnors frihet
              är ni inte beredda att göra någonting. Frågan hänger i luften.
              Varför gör ni den prioriteringen?
            </seg>
          </u>
          <note type="speaker">
            Anf. 14 CARINA ADOLFSSON ELGESTAM (s):
          </note>
          <u>
            <seg>
              Fru talman! Blanda nu inte bort korten, Maud Olofsson, genom
              att försöka spela in alla möjliga saker med allt från budget till
              idrottsföreningar och kyrkan. Det är inte vad det handlar om.
              Det är bara ett sätt från Maud Olofsson att blanda bort korten.
              Hon egentligen inte har några bra svar på frågorna.
            </seg>
          </u>
          <u>
            <seg>
              Du kan inte på några villkors vis tänka dig att införa en kvotering.
              Jag delar den uppfattning som Carl B Hamilton tidigare redogjorde
              för. Jag tror trycket kommer att vara så oerhört högt att det
              inte kommer att finnas något alternativ. Vi känner hur trycket
              ökar i samhället just nu.
            </seg>
          </u>
          <u>
            <seg>
              Om man tittar på de 500 bolagen i Norden som har den högsta omsättningen
              hade den norska företagen förra året totalt 31,3 procent kvinnor
              i styrelserna medan man i de svenska bolagen hade 21,9 procent.
            </seg>
          </u>
          <u>
            <seg>
              Det säger ändå lite grann utifrån det beslut man fattade i Norge
              år 2004 om en kvotering till bolagsstyrelserna. År 2004 hade man
              7 procent kvinnor, och i dag är man uppe i över 40 procent. Det
              talar sitt tydliga språk. Det finns forskning som visar på att
              det har varit gynnsamt ekonomiskt och att man har höjt kunskapen
              i respektive styrelse.
            </seg>
          </u>
          <u>
            <seg>
              När vi vinner valet år 2010 kommer vi att införa en lag om könskvotering
              i de stora bolagens styrelser för att kvinnor och män ska ha samma
              rätt och möjligheter. Detta är inte en höger- eller vänsterfråga,
              Maud Olofsson.
            </seg>
          </u>
          <u>
            <seg>
              Det är fråga om att vi ska leva i ett jämlikt och jämställt samhälle
              där kvinnor får samma förutsättningar som män utifrån den kunskap,
              kompetens och utbildning de skaffat sig. De ska inte bli ratade
              utifrån kön såsom vi ser i dag. Tack för debatten!
            </seg>
          </u>
          <note type="speaker">
            Anf. 15 CARL B HAMILTON (fp):
          </note>
          <u>
            <seg>
              Fru talman! Om olyckan skulle vara framme och Socialdemokraterna
              och vänstertrojkan skulle vinna valet blir min fråga: Tänker ni
              då införa krav på könskvotering även i fackets styrelser? Ska
              Byggnadsarbetarförbundets styrelse bestå av minst 40 procent kvinnor?
            </seg>
          </u>
          <u>
            <seg>
              Vad innebär det? Det innebär att ni tycker att politiker ska
              lägga sig i fackets styrelser och hur de är sammansatta och valda.
              Det är implikationen.
            </seg>
          </u>
          <u>
            <seg>
              Det här är bara ett exempel av många, men det illustrerar den
              poäng och viktiga observation som Maud Olofsson gör; det är många
              principiella problem som väcks om det politiska systemet ska lägga
              sig i vad andra i samhället håller på med när de bildar föreningar,
              företag, fackföreningar och så vidare.
            </seg>
          </u>
          <u>
            <seg>
              Jag tror att vi måste fortsätta på vägen att försöka ändra attityderna.
              Men jag vill samtidigt upprepa det som jag sade tidigare: I slutändan
              kan resultatet bli att en vänstertrojka vinner ett val och inför
              könskvoterade styrelser. Det är inte vad jag önskar. Jag önskar
              att näringslivets valberedningar tar sitt förnuft till fånga och
              genomför förändringarna på egen hand och på eget initiativ.
            </seg>
          </u>
          <note type="speaker">
            Anf. 16 Näringsminister MAUD OLOFSSON (c):
          </note>
          <u>
            <seg>
              Fru talman! Jag tycker att det är viktigt att ha en principiell
              debatt när man för den här diskussionen. Jag förstår om Carina
              Adolfsson Elgestam inte vill ha den. Det handlar nämligen om precis
              den principiella frågan: Varför går gränsen just vid bolagsstyrelser?
              Varför omfattar inte detta idrottsrörelsen och, precis som Carl
              B Hamilton sade, fackföreningsrörelsen? Varför omfattar den inte
              Svenska kyrkan eller andra kyrkliga organisationer?
            </seg>
          </u>
          <u>
            <seg>
              Jag tycker att Socialdemokraterna måste svara på den principiella
              frågan. Jag tror inte att den gränsen kommer att finnas, för ni
              kommer att vilja ta nästa steg också. Då kan ni lika gärna tala
              om det för de fackliga organisationerna, för kyrkorna, för idrottsrörelsen
              och så vidare.
            </seg>
          </u>
          <u>
            <seg>
              Den andra delen handlar om vad det är man är beredd att göra
              för att öka jämställdheten i samhället. Det är också en principiell
              fråga. Varför är ni så intresserade av att diskutera det som ni
              inte har påverkan på, annat än om ni är aktieägare? Varför vill
              ni inte diskutera sänkta skatter för låginkomsttagare, som ofta
              är kvinnor? Varför vill ni inte ha hushållsnära tjänster, som
              många kvinnor har efterfrågat? Varför vill ni inte att fler kvinnor
              ska starta och driva företag? Varför vill ni lägga ned ambassadörsprogrammet,
              som ju leder till att vi får fler kvinnor som styrelseledamöter?
              Och varför vill ni inte öppna upp den offentliga sektorn? Det
              är ju det område där ni skulle kunna påverka.
            </seg>
          </u>
          <u>
            <seg>
              Det beror på att ni inte tycker att kvinnors frihet är så viktig.
              Det är bara därför. Ni tycker att politiken ska styra och ställa.
              Ni tycker inte att det är så viktigt att kvinnor ska kunna leva
              på sin egen lön, välja fler yrken och ha fler möjligheter i yrkeslivet.
              Men det är bra att det blir tydligt i debatten att det är på det
              sättet.
            </seg>
          </u>
          <u>
            <seg>
              Jag håller däremot med Carina Adolfsson Elgestam om att det är
              viktigt med tydliga signaler till bolagsstyrelserna om att det
              här inte är okej. Jag har inga aktier, men den dag jag kan köpa
              aktier kommer jag inte som aktieägare att välja den typen av styrelse
              eftersom jag tycker att detta är enfaldigt.
            </seg>
          </u>
          <u>
            <seg>
              Den tydliga signalen till både valberedningar och styrelser är:
              Om ni inte ser att det finns kvinnor har ni missat någonting mycket
              viktigt. Om ni vill ha ökad tillväxt och jobbskapande ska ni också
              se till att ni får fler kvinnor i styrelsen! Det är klart att
              jag också fortsatt kommer att jobba för detta.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2009/10:26 om en ändrad skogsvårdslag
          </note>
          <note type="speaker">
            Anf. 17 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Jacob Johnson har frågat mig om jag avser att ta
              initiativ till en översyn av lagen med syfte att anpassa den efter
              aktuell forskning och möjliggöra ett skogsbruk som följer både
              miljömål och produktionsmål.
            </seg>
          </u>
          <note>
            Våren 2008 lade regeringen fram en skogspolitisk proposition,
            En skogspolitik i takt med tiden . Propositionen antogs av riksdagen
            i juni 2008. I propositionen gör regeringen bedömningen att grunderna
            för den skogspolitik som beslutades om av riksdagen 1993 bör ligga
            fast. Regeringen betonar också skogens roll för klimatet, behovet
            av en ökad skoglig tillväxt samt behovet av en förbättrad generell
            hänsyn vid avverkning.
          </note>
          <note>
            Grunderna för gällande skogspolitik beslutades av riksdagen 1993.
            Då fastställdes två jämställda mål för skogspolitiken ett produktionsmål
            och ett miljömål. Utöver tillkomsten av de två jämställda målen
            avreglerades politikområdet genom att bidrag avskaffades och skogsägarna
            i betydande utsträckning fick frihet under ansvar att själva bedriva
            ett långsiktigt hållbart skogsbruk.
          </note>
          <u>
            <seg>
              En del av lagstiftningen, som sedan 1903 har utgjort ryggraden
              i den svenska skogsvårdslagstiftningen, är att skogen ska föryngras
              efter avverkning och att avverkning och föryngring ska utföras
              på ett sätt som säkerställer att markens produktionsförmåga tas
              till vara.
            </seg>
          </u>
          <u>
            <seg>
              Det här är en mycket viktig aspekt, inte minst i dag när skogens
              roll för klimatet blir allt större. Vårt behov av förnybara råvaror
              kommer att öka i framtiden, och hållbart brukade skogar kommer
              att vara avgörande i vår strävan efter ett hållbart samhälle.
            </seg>
          </u>
          <u>
            <seg>
              Jag ger ingen kommentar till enskilda rättsfall. Det står dock
              helt klart att skogsvårdslagen inte reglerar vilka specifika metoder
              som får, eller inte får, användas för att sköta skogen. I skogsvårdslagens
              10 § stadgas hur avverkning på skogsmark får bedrivas. En avverkning
              ska antingen vara ändamålsenlig för återväxt av ny skog eller
              för att främja skogens utveckling samt vara anpassad till de lokala
              förhållandena.
            </seg>
          </u>
          <u>
            <seg>
              I skogsvårdslagens 5 § stadgas att skogsmarkens virkesproducerande
              förmåga ska tas till vara på ett godtagbart sätt. Eftersom skogen
              är en nationell tillgång och skogsbruk är en mycket långsiktig
              verksamhet är det beprövade metoder som ska användas. I de fall
              Skogsstyrelsen bedömer att en planerad avverkning inte uppfyller
              lagens krav på tillvaratagande av markens produktionsförmåga och/eller
              en ändamålsenlig föryngring kommer myndigheten inte att medge
              att avverkningen utförs på det föreslagna sättet.
            </seg>
          </u>
          <u>
            <seg>
              Skogsstyrelsen är regeringens expertmyndighet för skogsfrågor.
              I myndighetens arbete ingår att kontinuerligt följa aktuell forskning,
              att anpassa tillämpningen av skogsvårdslagstiftningen efter detta
              och att tillhandahålla rådgivning och uppföljning på ett sådant
              sätt att de jämställda skogspolitiska målen uppfylls.
            </seg>
          </u>
          <u>
            <seg>
              Regeringen anser att nuvarande lagstiftning ger stort utrymme
              för ett mångfaldigt brukande av skogen, med stor frihet och ansvar
              för den enskilda skogsägaren att själv välja hur den egna skogen
              ska skötas inom de ramar som uppfyllandet av de jämställda skogspolitiska
              målen anger.
            </seg>
          </u>
          <note type="speaker">
            Anf. 18 JACOB JOHNSON (v):
          </note>
          <u>
            <seg>
              Fru talman! Jag tackar jordbruksministern för svaret. Interpellationsdebatten
              handlar egentligen om avvägning mellan produktionsmålet och miljömålet
              i den svenska skogslagstiftningen och om den är den rätta. Bakgrunden
              är ett aktuellt rättsfall där en skogsägare har blivit förvägrad
              att använda den så kallade naturkulturmetoden.
            </seg>
          </u>
          <u>
            <seg>
              Målen ska vara jämställda enligt lagen så att skogens produktionsförmåga
              bevaras samtidigt som den biologiska mångfalden upprätthålls.
            </seg>
          </u>
          <u>
            <seg>
              I går höll miljö- och jordbruksutskottet sitt årliga seminarium
              om de svenska miljömålen. Utskottet fick ta del av Miljömålsrådets
              uppföljning 2009. Den heter Miljömålen i halvtid eftersom det
              nu har gått tio år och eftersom tio år återstår till generationsmålet
              2020.
            </seg>
          </u>
          <u>
            <seg>
              Det miljömål som har mest relevans i dagens debatt är Levande
              skogar. Även om Miljömålsrådet välkomnar de stora avsättningar
              som Sveaskog har gjort när det gäller delmålet om långsiktigt
              skydd av skogsmark bedöms inte delmålet till 2010 att kunna nås.
            </seg>
          </u>
          <u>
            <seg>
              Ytan formellt skyddad skogsmark bedöms bli ca 300 000 hektar,
              vilket är 100 000 hektar under delmålet. Vid seminariet efterlyste
              Skogsstyrelsens generaldirektör också bland annat miljömässigt
              bättre skogsbruk. Vi vet att ungefär hälften av Sveriges rödlistade
              arter återfinns i skogen. Ca 2 000 skogslevande arter är upptagna
              på den så kallade rödlistan, vilket innebär att de är hotade eller
              missgynnade.
            </seg>
          </u>
          <u>
            <seg>
              Enligt de skogspolitiska målen är miljömålen och produktionsmålen
              jämställda. Det har vi båda konstaterat. Men frågan är om det
              verkligen gäller när man kommer till detaljerna. I praktiken är
              det, vill jag hävda, produktionsmålet som är avgörande vid val
              av skogsbruk, trots att det har visat sig att olika former av
              kalhyggesfritt skogsbruk kan vara minst lika ekonomiskt effektivt
              och gynnar artrikedomen och kolbindningsförmågan i skogen på kort
              och lång sikt.
            </seg>
          </u>
          <u>
            <seg>
              Sedan 1999 har forskare föreslagit att Skogsstyrelsen borde skriva
              ett nytt regelverk där både kalhyggen och kalhyggesfritt skogsbruk
              tillåts samtidigt, det vill säga ett regelverk som man tillämpar
              i många andra delar av världen, till exempel i den brukningsmetod
              som åsyftas i min interpellation, naturkulturmetoden, som är det
              enda skogsbruk som är tillåtet på danska statens marker sedan
              2003. Samma sak gäller tyska statens marker. Anledningen är att
              det naturnära skogsbruket anses mindre riskfyllt än åldersklasskogsbruk.
            </seg>
          </u>
          <u>
            <seg>
              Det är mycket problematiskt att Sverige med sina jämställda mål
              har ett regelverk som baseras på en tanke som består i att bestånd
              innehåller träd av samma ålder och storlek. Det är ett regelverk
              som totalt går emot regeringens direktiv om att växt- och djurarter
              ska ges förutsättningar att fortleva under naturliga betingelser.
            </seg>
          </u>
          <u>
            <seg>
              Jordbruksministern kan naturligtvis inte kommentera enskilda
              rättsfall. Ministern hänvisar till 10 § skogsvårdslagen, om att
              avverkning ska vara ändamålsenlig för återväxt, och till 5 §,
              om skogsmarkens virkesproducerande förmåga. Det är Skogsstyrelsen
              som bedömer om planerad avverkning uppfyller lagens krav.
            </seg>
          </u>
          <u>
            <seg>
              Problemet är just detta att paragraferna fokuserar ensidigt på
              produktionsmål. Det saknas hänvisning till konsekvenser för biologisk
              mångfald. Det är anmärkningsvärt att en skogsägare inte har möjlighet
              att fritt välja en avverkningsmetod som kan innebära högre måluppfyllelse
              när det gäller det andra jämställda målet, nämligen miljömålet.
              Jag skulle vilja höra jordbruksministern ytterligare kommentera
              det.
            </seg>
          </u>
          <note type="speaker">
            Anf. 19 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Tack, Jacob Johnson, för interpellationen! Jag tycker
              att det är en viktig och angelägen fråga som interpellanten tar
              upp, inte minst apropå aktuellt rättsfall. Man i samma ögonblick
              som jag säger det måste jag igen påpeka att jag inte kan påverka
              eller kommentera pågående rättsfall.
            </seg>
          </u>
          <u>
            <seg>
              Från regeringens sida välkomnar vi att skogsägare använder en
              mångfald av brukningsmetoder i syfte att bedriva ett hållbart
              skogsbruk som stärker skogens många värden, för det finns många
              värden i våra skogar.
            </seg>
          </u>
          <u>
            <seg>
              I skogsvårdslagen ställs dock vissa krav som måste uppfyllas
              och som anger de yttre ramarna. Låt mig påpeka att dessa yttre
              ramar för hur skogen ska skötas är väldigt vida. Inom dessa ramar
              har skogsägaren stor frihet att själv välja hur hon eller han
              ska bruka sin skog.
            </seg>
          </u>
          <u>
            <seg>
              En skogsägare som vill bedriva ett annat skogsbruk än det vi
              kan kalla för traditionellt trakthyggesbruk kan fortsätta att
              besluta om sitt skogsbruk. Men fortfarande gäller dock att avverkning
              inte får sänka tillväxten under en viss kravnivå som finns uttryckt
              i skogsvårdslagstiftningens så kallade § 10-kurva. Det är ett
              krav som vi från samhällets sida har ställt.
            </seg>
          </u>
          <u>
            <seg>
              Vad säger då det här kravet? Jo, det säger att nivån är ungefär
              60 procent av vad en traditionell skogsskötselmetod skulle kunna
              väntas ge. Det är alltså en ganska låg siffra. Om en skogsägare
              vill avverka mer än så blir det en föryngringsavverkning. Då måste
              föryngringen utföras med en metod som är beprövad utifrån lokala
              förhållanden på den aktuella platsen.
            </seg>
          </u>
          <u>
            <seg>
              Skogsvårdslagstiftningen kan tyckas vara inriktad mot trakthyggesbruk,
              men jag måste igen påpeka att den ger stor frihet att använda
              även hyggesfria metoder i brukandet. Metoden ska dock vara beprövad.
              Det ska finnas stöd i forskning eller erfarenhet som visar att
              metoden fungerar. Då kan man konstatera att Skogsstyrelsen under
              de senaste fem åren i projekt som man har döpt Kontinuitetsskogsbruk
              vi kan döpa om det och kalla det för det hyggesfria skogsbruket
              sammanställt kunskap och erfarenhet och också spridit information
              om denna typ av brukande. Man har också identifierat de typer
              av skogar och geografiska lägen som är bäst lämpade för att använda
              den här metoden. Det är ett led i myndighetens strävan att öka
              mångfalden av brukningsmetoder i vårt skogsbruk samtidigt som
              man upprätthåller en uthålligt god avkastning. Det är jag övertygad
              om att också Jacob Johnson vill ha.
            </seg>
          </u>
          <note type="speaker">
            Anf. 20 JACOB JOHNSON (v):
          </note>
          <u>
            <seg>
              Fru talman! I den här debatten kan jag inte låta bli att citera
              ur en motion av jordbruksministerns partikamrater. Den heter Liberalisering
              av skogsvårdslagen och är skriven av Staffan Danielsson och Annie
              Johansson.
            </seg>
          </u>
          <u>
            <seg>
              De skriver bland annat att de enskilda individerna i Sverige
              ges stor frihet att inom ramen för samhällets lagar själva ta
              ansvar för att förvalta sin egendom. Detta säkerställer engagemang,
              ansvar och mångfald och leder till att olika sätt att t.ex. bedriva
              företagande som jordbruk och skogsbruk. Men, skriver man, ändå
              agerar staten motsägelsefullt inom de gröna näringarna. Staten
              gynnar extensivare ekologiskt jordbruk, men förbjuder extensivare
              ekologiskt skogsbruk.
            </seg>
          </u>
          <u>
            <seg>
              De tar vidare upp samma exempel, samma enskilda skogsägare, som
              jag gör i min interpellation. Många är de skogsägare som under
              decennier och sekel kämpat för att få bedriva skogsbruk på sin
              egen ägandes mark så som man själv vill () till exempel genom
              att avverka sin skog genom plockhuggning och inte genom kalavverkning
              för att kunna bevara olikåldrig skog och fågelliv.
            </seg>
          </u>
          <u>
            <seg>
              Danielsson och Johansson jämför också med jordbruket och frågar
              sig vad som är orsaken till att staten pekar med hela handen i
              en riktning vad gäller skogsbruket effektiv och uthållig produktion
              och i en helt annan riktning i jordbruket mer extensiv och ekologisk
              produktion. I korthet, säger de, ligger nog mycket av förklaringen
              i att staten velat säkerställa en hög och uthållig produktion
              av virkesråvara till skogsindustrin, där efterfrågan alltid varit
              hög. Och staten har inte litat till marknadskrafterna utan har
              i lag detaljreglerat hur ett intensivt skogsbruk måste bedrivas.
            </seg>
          </u>
          <u>
            <seg>
              Danielsson och Johansson sammanfattar med att de har svårt att
              se varför inte skogsvårdslagen borde ses över och ge en större
              frihet åt markägarna, så att det fåtal som vill bedriva ett mer
              ekologiskt eller naturligt skogsbruk också ska få göra det på
              sin ägandes mark.
            </seg>
          </u>
          <u>
            <seg>
              Jordbruksministern har en del partikamrater som resonerar på
              ett sätt liknande mitt eget även om de delvis har en annan ingång.
              Jag tycker nog att den här frågan är värd att ta på allvar. Man
              bör kunna ge större frihet för skogsägare att ha ett mer ekologiskt
              skogsbruk, precis som vi främjar ekologiskt jordbruk.
            </seg>
          </u>
          <u>
            <seg>
              Det är i och för sig positivt att vi utvecklar det så kallade
              kontinuitetsskogsbruket, men det naturnära skogsbruk som jag talade
              om tidigare har också den fördelen att man inte har markberedning.
              Det minskar avrinningen från området när man inte har någon markberedning.
              Så det finns många fördelar. Kostnaderna för att använda den här
              alternativa metoden blir också relativt låga för skogsägarna.
            </seg>
          </u>
          <u>
            <seg>
              Jag tycker nog, som sagt, att jordbruksministern borde ta upp
              den här frågan igen och mot bakgrund av detta pröva om man inte
              ska se över skogsvårdslagen för att gynna ett mer ekologiskt skogsbruk.
            </seg>
          </u>
          <note type="speaker">
            Anf. 21 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Låt mig först, på ett på gränsen till skämtsamt sätt,
              säga: Bara för att det står någonting i en riksdagsmotion behöver
              det inte betyda att det är sanning.
            </seg>
          </u>
          <u>
            <seg>
              I sak skulle jag vilja säga: Jag ska inte besluta och kan inte
              påverka vad riksdagen ska säga som svar på en till riksdagen ställd
              motion. Men i min egenskap av person och statsråd skulle jag kunna
              rekommendera riksdagen att säga att motionärernas syfte redan
              är tillgodosett.
            </seg>
          </u>
          <u>
            <seg>
              Vi har, som jag sade i mitt interpellationssvar och i mitt tidigare
              inlägg, en stor frihet under ansvar att bruka skog i Sverige.
              Och de yttre ramar som finns är vida.
            </seg>
          </u>
          <u>
            <seg>
              Jag kan också konstatera, efter att ha gjort en ganska genomlysande
              genomgång av hur skogsvårdslagstiftningen ser ut i andra delar
              av världen, att den svenska skogsvårdslagstiftningen är en av
              de allra mest avreglerade lagstiftningar som finns i världen.
            </seg>
          </u>
          <u>
            <seg>
              Vi har i dag väldigt många besök i vårt land. Många av mina kolleger
              i Europeiska unionen kommer till mig och säger:
            </seg>
          </u>
          <u>
            <seg>
              Kan vi inte få komma till ditt land och se hur ni har kunnat
              förena två väldigt viktiga mål, det vill säga en god produktion
              på er skogsmark och högt ställda miljömål? Hur har ni kunnat komma
              fram till detta med den lagstiftning som ni har, som inte tvingar
              skogsägare att bruka på ett visst sätt utan ger enskilda, större
              och mindre, skogsägare den frihet som de de facto har? Och ni
              har, har vi kunnat konstatera, mer skog än ni någonsin har haft
              i Sverige. Hur har ni kunnat uppnå detta med den avreglerade skogsvårdslagstiftning
              som ni har och med den frihet som ni har för människor när det
              gäller att sköta sin skog?
            </seg>
          </u>
          <u>
            <seg>
              Jag säger till mina kolleger: Ni är välkomna hit. Vi har en myndighet
              som ger råd och informerar om forskning. Vi har en frihet som
              innebär att brukaren kan använda en mångfald av metoder som är
              lokalt anpassade.
            </seg>
          </u>
          <u>
            <seg>
              Sedan har vi förvisso en yttre ram i vår lagstiftning som säger
              att man inte får göra hur som helst. Vi vill nämligen ha produktion
              i skogen också, av sysselsättningsskäl, av skälet att skog binder
              kol och av skälet att vi vill ha förnybara råvaror i våra produktionsapparater.
            </seg>
          </u>
          <note type="speaker">
            Anf. 22 JACOB JOHNSON (v):
          </note>
          <note>
            Fru talman! Den första meningen i 10 § lyder: Avverkning på produktiv
            skogsmark ska vara ändamålsenlig för återväxt av ny skog eller
            främja skogens utveckling.
          </note>
          <u>
            <seg>
              Miljömålet och biologisk mångfald nämns inte i den meningen.
              Samtidigt pratar vi om att produktionsmålet och miljömålet ska
              vara likställda.
            </seg>
          </u>
          <u>
            <seg>
              Vi vet också att man inte kommer att nå etappmålet när det gäller
              miljömålet Levande skogar, och det finns väldigt stora åsiktsskillnader,
              kan man säga, när det gäller hur man ska nå det långsiktiga målet.
              Och Skogsstyrelsens generaldirektör efterlyser ett mer miljövänligt
              skogsbruk.
            </seg>
          </u>
          <u>
            <seg>
              Då tycker man att det är märkligt att vi har en lagstiftning
              som förhindrar skogsägare som till exempel vill tillämpa naturkulturmetoden
              från att göra det.
            </seg>
          </u>
          <u>
            <seg>
              I den meningen håller jag med jordbruksministerns partikamrater,
              Danielsson och Johansson, om att man borde ge en större frihet,
              framför allt mot den här bakgrunden, med den inriktningen. Om
              skogsägaren själv vill ha ett mer miljövänligt skogsbruk och det
              blir säkert ganska små ytor totalt i den svenska skogsmassan är
              det konstigt att det ska förhindras.
            </seg>
          </u>
          <u>
            <seg>
              Jag får återkomma till den här frågan. Sista ordet är inte sagt.
              Jag får tacka för dagens debatt.
            </seg>
          </u>
          <note type="speaker">
            Anf. 23 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Jag vill också säga tack till interpellanten med
              anledning av interpellationen, för det är en viktig frågeställning
              som interpellanten har tagit upp i interpellationen.
            </seg>
          </u>
          <u>
            <seg>
              Låt mig i mitt avslutande inlägg säga att det finns en portalparagraf
              i vår skogsvårdslagstiftning där finns två jämställda mål och
              den gäller.
            </seg>
          </u>
          <u>
            <seg>
              Vi har förutom vår skogslagstiftning och den skogspolitiska propositionen
              en proposition som har presenterats för riksdagen som heter Hållbart
              skydd av naturområden . I den har vi pekat på behovet av en ökad
              dialog och samverkan med markägare i arbetet med att värna den
              biologiska mångfalden i vårt skogslandskap.
            </seg>
          </u>
          <u>
            <seg>
              Ansvaret för den biologiska mångfalden vilar, enligt min uppfattning,
              gemensamt på staten och på skogsbruket och dess markägare.
            </seg>
          </u>
          <u>
            <seg>
              Regeringens bedömning är att vi med en utökad dialog och samverkan
              men också med utveckling av nya arbetsmetoder och skyddsformer
              ökar våra möjligheter att nå de miljöpolitiska målen, så även
              i skogsbruket.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2009/10:29 om avtalet om Citybanan
          </note>
          <note type="speaker">
            Anf. 24 Statsrådet ÅSA TORSTENSSON (c):
          </note>
          <u>
            <seg>
              Fru talman! Pia Nilsson har med anledning av avtalet om medfinansiering
              av Citybanan frågat om hur min och regeringens strategi ser ut
              för att tillmötesgå regionens krav om avskrivningstid och periodisering
              av bidragen till Citybanan samt vilka åtgärder statsrådet och
              regeringen kommer att vidta för att leva upp till resultatet av
              förhandlingen mellan stat och kommun om utbyggnaden av fyrspår
              på sträckan TomtebodaKallhäll.
            </seg>
          </u>
          <note>
            Bakgrunden till interpellationen är det framförhandlade avtal
            om medfinansiering av Citybanan med 2 miljarder kronor som Mälardals-
            och Östergötlandsregionerna är beredda att bidra med. Regeringen
            godkände avtalet i december 2008, och de kommunala och regionala
            parterna ska godkänna avtalet senast den 30 november 2009.
          </note>
          <u>
            <seg>
              Jag vill först säga att det är glädjande att regionerna är beredda
              att bidra finansiellt till genomförandet av Citybanan. Jag vill
              också framhålla att regeringen står fast vid avtalet om medfinansiering
              av Citybanan och att de järnvägsobjekt som nämns i avtalet, bland
              annat på Mälarbanan, slutligt kommer att beslutas om av regeringen
              genom det fastställelsebeslut av den nationella trafikslagsövergripande
              planen för utveckling av transportsystemet som planeras till första
              kvartalet 2010.
            </seg>
          </u>
          <note>
            Beträffande frågorna om förslagen om avskrivningstid och periodisering
            av bidragen, som finns i proposition 2008/09:228 Redovisning av
            kommunal medfinansiering till statlig infrastruktur , konstaterar
            jag att propositionen för närvarande behandlas av riksdagen.
          </note>
          <u>
            <seg>
              Beträffande frågorna om fyrspår på Mälarbanan på sträckan TomtebodaKallhäll
              konstaterar jag att enligt avtalet, och därmed under förutsättning
              att medfinansieringen på 2 miljarder kronor fullföljs, ska delen
              BarkarbyKallhäll färdigställas senast 2015 samt delen TomtebodaBarkarby
              byggstartas under planperioden 20102021 och slutföras efter denna
              planperiod. Jag vill slutligen erinra om att utformningen av sistnämnda
              del av Mälarbanan ännu inte är klar. Därmed är ännu inte heller
              kostnaderna och finansieringen för denna del klarlagda.
            </seg>
          </u>
          <note type="speaker">
            Anf. 25 PIA NILSSON (s):
          </note>
          <u>
            <seg>
              Fru talman! Jag vill börja med att tacka ministern för det snabba
              svaret, men det är till stor del ett icke-svar. För den fråga
              som kommuner och landsting i Mälardalen och Östergötland ställer
              sig i dag är: Kan man lita på regeringen? Kan man lita på att
              regeringen lever upp till det avtal som tecknades med 35 kommuner
              och fem landsting i Mälardals- och Östergötlandsregionerna?
            </seg>
          </u>
          <u>
            <seg>
              Tyvärr vill inte ministern diskutera den frågan i dag, av svaret
              att döma. Det är mycket beklagligt.
            </seg>
          </u>
          <u>
            <seg>
              För drygt två år sedan fick Carl Cederschiöld regeringens uppdrag
              att förhandla med lokala och regionala företrädare för Mälardals-
              och Östergötlandsregionerna om en medfinansiering av Citybanan.
              Det är en bana som kommer att fördubbla spårkapaciteten genom
              Stockholm.
            </seg>
          </u>
          <note>
            Ett avtal överlämnades till regeringen i december 2007, där de
            kommunala parterna accepterade en medfinansiering på 2 miljarder.
            Citybanans totala kostnad beräknas till 17 miljarder. För att
            en kommunal medfinansiering ska vara möjlig har riksdagen redan
            fattat beslut om att utvidga den kommunala kompetensen.
          </note>
          <u>
            <seg>
              Beslutet berörde däremot inte frågan om hur det här ska hanteras
              i den kommunala redovisningen. Den frågan utsåg regeringen Åke
              Hedén att titta vidare på.
            </seg>
          </u>
          <u>
            <seg>
              Grundbulten i Hedéns förslag är att det är rimligt att den kommunala
              medfinansieringen speglar sambandet mellan åtagande och nytta.
              Den matchningen går inte att göra med nuvarande regler. Han föreslår
              därför att redovisningslagen ändras så att medfinansieringen skrivs
              av under maximalt 30 år och att den påbörjas när anläggningen
              tas i bruk, helt i linje med den kommunala sidans krav.
            </seg>
          </u>
          <u>
            <seg>
              Men oväntat visar nu regeringen kalla handen och hävdar att avskrivningen
              ska aktiveras direkt vid beslutstillfället och att den ska maximeras
              till 15 år. Det är ett stort svek.
            </seg>
          </u>
          <u>
            <seg>
              Fru talman! Företrädarna för kommuner och landsting har hela
              tiden varit inställda på en lagstiftning som utgår från att medfinansieringen
              ska ses som en investering och skrivas av i enlighet med det.
              Regeringens svek riskerar nu att äventyra hela avtalet kring Citybanan.
            </seg>
          </u>
          <u>
            <seg>
              De kommunala parterna måste före den sista november fatta beslut
              om det här avtalet. Man kommer att godkänna det om riksdagen fattar
              beslut i enlighet med Åke Hedéns förslag. Allt annat uppfattar
              man som ett svek.
            </seg>
          </u>
          <u>
            <seg>
              Så frågan kvarstår: Går det att lita på regeringen som en ansvarstagande
              part som följer de överenskommelser som är gjorda i förhandlingarna
              om Citybanan? Vad händer nu?
            </seg>
          </u>
          <u>
            <seg>
              Min andra fråga rör löftet om fyrspår på sträckan TomtebodaKallhäll.
              I avtalet om Citybanan lovar regeringen att två nya spår på sträckan
              BarkarbyKallhäll ska stå klara senast 2015.
            </seg>
          </u>
          <u>
            <seg>
              Det löftet kvarstår, säger ministern. Jättebra! säger jag. Men
              problemet är de två spår som ska byggas mellan Tomteboda och Barkarby.
              För den sträckan är inte tänkt att påbörjas förrän 2020 i bästa
              fall, fru talman. Problemet är att finansieringen ännu inte är
              klar.
            </seg>
          </u>
          <u>
            <seg>
              Den fyrspårssträckan är oerhört viktig för att man ska kunna
              optimera Citybanans kapacitet, men för att det ska bli möjligt
              måste de båda utbyggnaderna gå hand i hand. Nu tar det mellan
              tio och tolv år innan den järnvägen kan stå klar.
            </seg>
          </u>
          <u>
            <seg>
              Om den inte börjar byggas förrän 2020 kommer det inte att bli
              något fyrspår förrän tidigast 2030. Det betyder att färdigställandet
              av Citybanan inte får full effekt för kollektivtrafiken förrän
              2030. Anser ministern att det är rimligt?
            </seg>
          </u>
          <note type="speaker">
            Anf. 26 TOMMY WAIDELICH (s):
          </note>
          <u>
            <seg>
              Fru talman! Jag kan dela Pia Nilssons kritik mot svaret. Jag
              tycker också att man blir besviken när man läser det. Det saknar
              klara besked.
            </seg>
          </u>
          <u>
            <seg>
              På frågan om hur det ska lösas med avskrivningsreglerna svarar
              infrastrukturministern bara att frågan är för behandling i riksdagen.
              Då inställer sig genast motfrågan: Vad händer nu? Kan vi förvänta
              oss ett initiativ i riksdagen från de borgerliga partierna, eller
              kan vi förvänta oss ett initiativ från regeringen i frågan?
            </seg>
          </u>
          <u>
            <seg>
              Det är precis som Pia Nilsson säger. Det här är en väldigt angelägen
              satsning. Det är en satsning i Stockholmsregionen, men den berör
              hela Mälardalsregionen.
            </seg>
          </u>
          <u>
            <seg>
              Den del som kommer sedan, TomtebodaKallhäll, är också oerhört
              viktig för systemet i hela Mälardalen. Det blir en ny getingmidjeproblematik
              om man inte löser den delen. Om diskussionen om medfinansiering
              och regeringens passivitet leder till att det här förskjuts ända
              fram till 2030 får vi ett transportsystem som inte kommer att
              fungera, vare sig i Stockholmsregionen eller i Mälardalsregionen.
            </seg>
          </u>
          <u>
            <seg>
              Då skulle jag vilja fråga konkret och upprepa det jag inledde
              med: Vad händer nu? Kan vi få se något initiativ från de borgerliga
              partierna här i riksdagen, eller kommer vi att få se några ytterligare
              initiativ från regeringen för att rädda det här avtalet?
            </seg>
          </u>
          <u>
            <seg>
              Jag skulle också vilja fråga infrastrukturministern: När finns
              en lösning klar för sträckningen TomtebodaBarkarby? Banverket
              har förordat en fyrspårslösning förbi Sundbyberg. Kommunen vill
              gärna se en nedgrävning och är beredd att bidra till det.
            </seg>
          </u>
          <u>
            <seg>
              Jag vill gärna ha svar på de frågorna.
            </seg>
          </u>
          <note type="speaker">
            Anf. 27 Statsrådet ÅSA TORSTENSSON (c):
          </note>
          <u>
            <seg>
              Fru talman! Jag förstår att Pia Nilsson och Tommy Waidelich som
              interpellanter vill vara megafoner för den oro som kommuner och
              regioner nu har. Det är en tveksamhet om huruvida staten kommer
              att fullfölja sin roll.
            </seg>
          </u>
          <u>
            <seg>
              Jag förstår att man försöker vara megafon för detta, eftersom
              dessa kommuner och regioner historiskt har så dåliga erfarenheter
              av socialdemokratiska regeringars löften. Jag förstår detta. Jag
              förstår också att interpellanterna vill förändra fokus.
            </seg>
          </u>
          <u>
            <seg>
              Både till Pia Nilsson och Tommy Waidelich vill jag säga att det
              är tack vare den här regeringen som vi nu har en stark koncentration
              på att förbättra tågpendlandet och ha en modern tågtrafik i och
              kring Stockholm. Citybanan med anslutande investeringar är en
              mycket stor och prioriterad järnvägsinvestering som har betydelse,
              naturligtvis för Stockholm men också för hela Mälardalen och i
              förlängningen hela det svenska järnvägsnätet.
            </seg>
          </u>
          <u>
            <seg>
              Det är därför som det finns en medfinansiering på 2 miljarder
              efter den diskussion och nära dialog som har varit med kommuner
              och regioner. Jag upprepar: Den här medfinansieringen är en helt
              avgörande insats för projektets genomförande. Det är därför som
              jag ser att det är helt avgörande att det avtal som finns mellan
              regeringen och ett antal medfinansiärer kan fullföljas. Det är
              grunden för att hela paketet ska kunna genomföras.
            </seg>
          </u>
          <u>
            <seg>
              När vi nu befinner oss i den här diskussionen trodde jag att
              interpellanterna Pia Nilsson och Tommy Waidelich hade respekt
              för att det är finansutskottet som aktivt har att hantera och
              behandla propositionen. Riksdagen hanterar som ett självständigt
              organ propositionen.
            </seg>
          </u>
          <note type="speaker">
            Anf. 28 PIA NILSSON (s):
          </note>
          <u>
            <seg>
              Fru talman! Ministern är fortfarande kommuner och landsting i
              Mälardalen och Östergötland svaret skyldig. Det här gav absolut
              inget tryggt svar.
            </seg>
          </u>
          <u>
            <seg>
              Kan man lita på regeringen? Kommer ni att fullfölja den överenskommelse
              som man ändå har gjort med femtiotalet intressenter?
            </seg>
          </u>
          <u>
            <seg>
              Nja, det kanske man kan. Något sådant svarar Åsa Torstensson
              utan att lämna ett enda klart besked. Sin vana trogen måste hon
              ge en rejäl släng av den otäcka sleven mot de hemska Socialdemokraterna
              som inte har klarat någonting när det gäller infrastrukturpolitik.
            </seg>
          </u>
          <u>
            <seg>
              Nu är ansvaret ditt, infrastrukturminister Åsa Torstensson! Ta
              det ansvaret! Och var nu tydlig mot kommunerna och landstingen
              runt om i Mälardalen och i Östergötland som väntar på ett besked!
            </seg>
          </u>
          <u>
            <seg>
              Kommer Åke Hedéns förslag att också bli regeringens och till
              slut riksdagens förslag? Det är det man vill veta.
            </seg>
          </u>
          <u>
            <seg>
              Får man inte igenom det här förslaget att bidraget ska ses som
              en investering, då är det inte alls säkert att det blir några
              2 miljarder. Det vore ju förfärligt olyckligt eftersom Åsa Torstensson
              ändå säger att hela Citybanan står och faller med denna medfinansiering.
              Varför över huvud taget försöka äventyra det? Jag förstår faktiskt
              inte det.
            </seg>
          </u>
          <u>
            <seg>
              Vi har naturligtvis respekt för finansutskottet och den behandling
              som pågår där det är inte tu tal om annat. Men jag tycker ändå
              att i det här läget måste det ges signaler från regeringshåll
              åt vilket håll det lutar, för som man har uppfattat det tänker
              man alltså frångå Åke Hedéns förslag om en 30-årig avskrivning
              och att avskrivningen ska få påbörjas när den här anläggningen
              tas i bruk. I stället verkar det som om finansutskottet just nu
              envisas med att få en avskrivningstid på 15 år.
            </seg>
          </u>
          <u>
            <seg>
              Spelar då det någon roll? Se, det gör ju det. Om man ska betala
              av det här lånet snabbare betyder det att utrymmet krymper för
              att investera i skolor, i förskolor, i äldreboenden och i vårdcentraler.
              De flesta kommer ju att låna till den här medfinansieringen.
            </seg>
          </u>
          <u>
            <seg>
              Jag tycker alltså att Åsa Torstensson som infrastrukturminister
              har ett ansvar att vara tydlig och att vara det just nu. Det här
              kommer att få enorma konsekvenser annars, och det vore förfärligt.
            </seg>
          </u>
          <note type="speaker">
            Anf. 29 TOMMY WAIDELICH (s):
          </note>
          <u>
            <seg>
              Fru talman! Jag tycker det är häpnadsväckande att höra hur infrastrukturministern
              säger att tidigare socialdemokratiska regeringar inte har gjort
              någonting åt infrastrukturen i Stockholmsregionen. Det stämmer
              ju inte. Vi kan bara titta på de färdigställda projekt som har
              genomförts den senaste tiden i regionen, till exempel Södra länken
              och snabbspårvägen. I samtliga fall har det varit socialdemokratiska
              regeringar inblandade.
            </seg>
          </u>
          <u>
            <seg>
              I den här speciella frågan fanns det en uppgörelse klar med den
              socialdemokratiska regeringen före valet. Sedan tog ni över, började
              göra en ny utredning och kastade in det här med medfinansiering.
              Nu visar det sig att hela projektet har tappat tid och också äventyras
              på grund av era nya medfinansieringsidéer. Så att skylla på att
              den tidigare regeringen inte har gjort något är verkligen att
              fara med osanning.
            </seg>
          </u>
          <u>
            <seg>
              Jag skulle återigen vilja fråga infrastrukturministern vad som
              händer nu. Kommer det något initiativ här i riksdagen eller från
              regeringen? Nu fattas det 2 miljarder i finansieringen. Hur ska
              det lösas? Hur ska ni ta fram de pengarna om ni nu inte vill fullfölja
              avtalet? Ska det gå ut över andra projekt i infrastrukturplaneringen?
              Vad händer med hela er idé om medfinansiering som nu äventyras?
              Det här blir ju prejudicerande. Hur många andra projekt kommer
              att skjutas på framtiden eller äventyras?
            </seg>
          </u>
          <u>
            <seg>
              Det tycker jag att infrastrukturministern är skyldig att svara
              på utan att skylla på och fara med osanning om tidigare socialdemokratiska
              regeringar.
            </seg>
          </u>
          <note type="speaker">
            Anf. 30 Statsrådet ÅSA TORSTENSSON (c):
          </note>
          <u>
            <seg>
              Fru talman! Jag måste upprepa att jag trodde att man som riksdagsledamot
              hade den respekten för sitt eget lagstiftande organ och för att
              propositionen nu ligger hos finansutskottet för hantering.
            </seg>
          </u>
          <u>
            <seg>
              Det är också lite anmärkningsvärt, Tommy Waidelich, att du inte
              också beskriver att ni i Citybanearbetet inte hade någon finansiering,
              inte ens en riktig kostnadsberäkning på vad Citybanan skulle kosta
              därav naturligtvis att det regeringen gjorde innebar dels att
              vi har rätt kostnadsberäkning på Citybanan, dels att vi därtill
              lägger ett starkt fokus på regionen runt om Stockholm så att vi
              får en bra och modern järnvägsinfrastruktur till gagn för stockholmarna
              och för hela Mälardals- och Östergötlandsregionen och också för
              hela Sverige.
            </seg>
          </u>
          <u>
            <seg>
              Tillbaka till interpellanten Pia Nilssons frågeställning och
              kommentarer vad gäller regionen och kommunernas oro: Jag är, återigen,
              mycket medveten om medfinansiärernas synpunkter och den kritik
              som har riktats mot propositionen som nu ligger i riksdagen. Vi
              har fört en konstruktiv dialog med företrädarna för medfinansieringens
              förhandlingsgrupp, och jag är övertygad om att vi kommer att komma
              fram till ett bra förslag där alla är tillfredsställda.
            </seg>
          </u>
          <note type="speaker">
            Anf. 31 PIA NILSSON (s):
          </note>
          <u>
            <seg>
              Fru talman! Något svar har vi inte fått under den här debatten
              av ansvarig minister Åsa Torstensson. Kan man lita på regeringen?
              Kan man lita på att regeringen fullföljer det avtal om Citybanan
              som 35 kommuner och 5 landsting i Mälardalen och i Östergötland
              har tecknat med regeringen?
            </seg>
          </u>
          <u>
            <seg>
              Det kan man nog göra, säger ministern. Vi håller på att förhandla
              nu igen. Men förhandlingen är ju avslutad för länge sedan, Åsa
              Torstensson. Nu ska tydligen regeringen förhandla ånyo.
            </seg>
          </u>
          <u>
            <seg>
              I avtalet står att nu ska man bevaka att det här efterlevs, och
              det är precis de frågorna jag ställer nu: Kommer ni att klara
              av att fullfölja och efterleva det här avtalet?
            </seg>
          </u>
          <u>
            <seg>
              I stället ska man hölja det i ännu mer dunkel, och så säger man
              att vi ska inte diskutera det här nu utan nu måste riksdagsledamoten
              Pia Nilsson förstå att man ska ha respekt för finansutskottet.
            </seg>
          </u>
          <u>
            <seg>
              Det är klart att jag har respekt för det. Det är inte det som
              det handlar om, men jag har också en otrolig respekt för kommunernas
              och landstingens kritik som nu riktas mot den sittande regeringen
              och ytterst Åsa Torstensson som ansvarig infrastrukturminister.
            </seg>
          </u>
          <u>
            <seg>
              Man vill veta, därför att man har nämligen också andra åtaganden
              att fullfölja. Man behöver till exempel investera i skolor, i
              förskolor, i äldreboenden och i sjukvård genom att bygga vårdcentraler
              och annat, plus att man nu ska medfinansiera den statliga infrastrukturen.
              Då vill man veta: Ska denna avskrivning på 2 miljarder ske under
              15 år eller ska den ske under 30 år? Och ska avskrivningen börja
              nu, den 30 november, eller kan den möjligen börja när Citybanan
              börjar ta form?
            </seg>
          </u>
          <u>
            <seg>
              Det är det här man vill veta, för man har ett ansvar för kommuninvånarna
              att planera sin ekonomi och sin budget. Den oron tycker jag verkligen
              att Åsa Torstensson ska ta på allvar.
            </seg>
          </u>
          <u>
            <seg>
              Visa ansvar och upp till bevis, infrastrukturminister Åsa Torstensson!
              Går det att lita på regeringen?
            </seg>
          </u>
          <note type="speaker">
            Anf. 32 Statsrådet ÅSA TORSTENSSON (c):
          </note>
          <u>
            <seg>
              Fru talman! Jag har under hela min period haft en mycket nära
              dialog med kommuner och regioner. Jag är mycket medveten om de
              synpunkter som har lyfts fram.
            </seg>
          </u>
          <u>
            <seg>
              I dag pågår ett av de mötena för att se vilka justeringar som
              kan behöva göras. Det handlar framför allt om tiden och formerna
              för avskrivning och bidraget till medfinansiering, och jag har
              stora förhoppningar om att vi ska hitta en bra och framkomlig
              lösning.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2009/10:6 om åtaganden i Baltic Sea
            Action Plan
          </note>
          <note type="speaker">
            Anf. 33 Miljöminister ANDREAS CARLGREN (c):
          </note>
          <u>
            <seg>
              Fru talman! Jacob Johnson har ställt ett antal frågor om vad
              jag avser att ta för initiativ för att Sverige ska klara sina
              åtaganden att enligt Baltic Sea Action Plan minska utsläppen av
              fosfor och kväve till Östersjön och Kattegatt.
            </seg>
          </u>
          <note>
            Regeringen rivstartade hösten 2006 sin satsning på havsmiljön.
            Det första som gjordes var att inrätta ett särskilt havsmiljöanslag
            i statsbudgeten. Drygt en miljard har avsatts i ett nytt havsmiljöanslag
            fram till och med 2011 till restaurering, forskning och miljöförbättrande
            åtgärder. Via anslaget har bland annat forskningsprojekt finansierats
            som studerar möjligheten att minska övergödningen genom syresättning
            av havsbottnar och skarpsillsreduktion. Planering och projektering
            av våtmarker som närsaltsfälla har också finansierats via anslaget.
          </note>
          <note>
            Vi har genom havspropositionen tagit en rad initiativ för att
            minska utsläppen av fosfor och kväve till Östersjön och Kattegatt.
            Dessa omfattar exempelvis husavdraget för enskilda avlopp, förbud
            mot utsläpp av toaavfall från fritidsbåtar, skärpningar av regler
            för spridning av stallgödsel och förstärkningar inom landsbygdsprogrammet
            20072013. Samtidigt infördes ett statligt bidrag till lokala vattenvårdssatsningar,
            LOVA, om 100120 miljoner kronor per år. Bidraget ska användas
            till kostnadseffektiva åtgärder för att minska utsläppen av både
            fosfor och kväve till Östersjön och Västerhavet. Satsningar sker
            på musselodling, vilket också Jacob Johnson framhåller som en
            prioriterad åtgärd. Fosfater i tvättmedel har förbjudits, och
            vi har föreslagit att förbudet ska utvidgas till att också gälla
            maskindiskmedel.
          </note>
          <u>
            <seg>
              Förutom de aviserade åtgärderna har vi låtit Naturvårdsverket
              i samråd med Jordbruksverket ta fram ett förslag till hur Sverige
              ska kunna uppnå sitt åtagande. Förslagen bereds nu och utgör ett
              viktigt underlag för det svenska genomförandet av aktionsplanen.
              Sverige har varit drivande vid framtagandet av Helcoms aktionsplan
              och är nu först med att ta fram ett förslag till implementeringsplan.
              Planen ska presenteras vid Helcoms miljöministermöte i maj 2010.
            </seg>
          </u>
          <u>
            <seg>
              Jacob Johnson frågar mig vilka åtgärder jag avser att vidta för
              att principen förorenaren ska betala ska gälla för bland annat
              jordbrukets bidrag till övergödningen av Östersjön och Kattegatt.
              En grundläggande princip i vår miljöpolitik är att förorenaren
              ska betala för sin miljöpåverkan. Vi anser att det är viktigt
              att alla som påverkar bidrar till att åtgärda problemen och att
              detta bör ske på kostnadseffektivt sätt. Regeringen har därför
              gett Naturvårdsverket i uppdrag att utveckla ett avgifts- och
              handelssystem för utsläpp av fosfor- och kväveföreningar. Systemet
              kommer att testas i ett pilotområde.
            </seg>
          </u>
          <u>
            <seg>
              Jordbruket står för den största andelen av de samlade svenska
              utsläppen till havet, och det finns därför behov av fler åtgärder
              för att minska utsläppen. Det är nödvändigt för att uppnå det
              svenska åtagandet. Regeringen kommer därför att införa ytterligare
              begränsningar för spridning av stallgödsel samt krav på skyddsavstånd
              vid spridning nära vattendrag och på starkt sluttande mark invid
              vattendrag. Inom landsbygdsprogrammet har åtgärder för att förbättra
              vattenkvaliteten hög prioritet, och landsbygdsprogrammet används
              för att bidra till att klara det svenska åtagandet.
            </seg>
          </u>
          <u>
            <seg>
              Gällande frågan om att genomföra strukturella förändringar av
              det svenska jordbruket vill jag framhålla att det hela tiden sker
              strukturella förändringar inom det svenska jordbruket. Inom det
              svenska jordbruket pågår ett systematiskt miljöarbete, och svenskt
              jordbruk är i flera avseenden en internationell föregångare på
              miljöområdet.
            </seg>
          </u>
          <u>
            <seg>
              När det gäller om jag under 2009 planerar att redovisa en finansiering
              av statliga insatser för att klara det svenska åtagandet tillför
              vi havsmiljöanslaget ytterligare 105 miljoner kronor för 2012
              i budgetpropositionen för 2010. Anslagsnivån om 280 miljoner kronor
              för 2011 kan i och med det behållas också under 2012.
            </seg>
          </u>
          <note>
            I budgetpropositionen för 2010 anges också omprioriteringar inom
            landsbygdsprogrammet för att stärka satsningarna på att minska
            jordbrukets utsläpp av fosfor och kväve till vatten med omkring
            165 miljoner kronor per år för perioden 20102013. Dessutom sker
            en omfördelning av det som kallas hälsokontrollen av den gemensamma
            jordbrukspolitiken. Av dessa medel föreslås omkring 120 miljoner
            kronor per år till en rad nya åtgärder för att minska jordbrukets
            utsläpp av fosfor och kväve till vatten.
          </note>
          <note type="speaker">
            Anf. 34 JACOB JOHNSON (v):
          </note>
          <u>
            <seg>
              Fru talman! Tack, miljöministern, för svaret!
            </seg>
          </u>
          <u>
            <seg>
              Det är trevligt att se miljöministern här i kammaren. Jag säger
              det eftersom jag vet att ministern är mycket upptagen med det
              svenska ordförandeskapet och inte minst inför klimatförhandlingarna
              i Köpenhamn i december. Den här interpellationen om Baltic Sea
              Action Plan har sin bakgrund i den rapport som Naturvårdsverket
              lämnade i somras och som ministern nämnde med förslag till åtgärder
              så att Sverige kan klara sina åtaganden enligt plan. Jag väckte
              en interpellation i slutet av förra riksdagsåret i augusti, men
              då hade ministern inte tid att besvara den. Skam den som ger sig!
              Eftersom Östersjöns hälsa ligger mig varmt om hjärtat skrev jag
              om interpellationen något, och nu står vi här äntligen för att
              diskutera den viktiga frågan och kanske även föra en dialog. Jag
              tror att även miljöministern värnar om Östersjöns väl och ve.
            </seg>
          </u>
          <u>
            <seg>
              I november 2007 antog miljöministrar runt Östersjön en strategi,
              nämligen Baltic Sea Action Plan, för att uppnå god miljöstatus
              i Östersjön, Öresund och Kattegatt till 2021. Den har tagits fram
              just inom ramen för Helsingforskommissionens arbete, och det är
              bra eftersom även Ryssland, som inte är med i EU, ingår som kuststat
              i Östersjön. Alla är med. Om man är petig skulle man önska att
              även Vitryssland skulle vara med, även om det inte är en kuststat;
              en stor del av Vitrysslands jordbruksområden avrinner i Östersjön.
            </seg>
          </u>
          <u>
            <seg>
              I juli redovisade Naturvårdsverket ett stort antal åtgärder.
              Det största, svåraste och mest kostsamma problemet är övergödning
              därav inriktningen på denna fråga i min interpellation. Denna
              post står för över 90 procent av de uppskattade kostnaderna. Naturvårdsverket
              bedömer att Sverige kan klara sina åtaganden enligt plan utom
              när det gäller utsläppen av kväve till Kattegatt och fosfor till
              egentliga Östersjön.
            </seg>
          </u>
          <u>
            <seg>
              Jag vill också kommentera Miljömålsrådets uppföljning av miljömålen,
              som vi fick ta del av i går i utskottet. Den visar att minskningen
              av fosforutsläppen har avstannat i egentliga Östersjön. Här krävs
              verkligen extra åtgärder.
            </seg>
          </u>
          <u>
            <seg>
              Naturvårdsverket föreslår en eventuell omlokalisering av djurproduktionen
              från kustnära områden till inlandsområden. Det här är kanske de
              strukturella åtgärder som ministern säger pågår ständigt, men
              det här är kanske en större strukturell fråga. Även en minskad
              animalieproduktion är en möjlig väg för att minska övergödningen.
            </seg>
          </u>
          <u>
            <seg>
              En annan möjlig åtgärd som tas upp i rapporten, vilket är positivt,
              är minskad kvävegödsling under ekonomiskt optimal nivå. Till exempel
              beräknas 30 procents minskad användning av gödsel innebära en
              minskning av utsläppen av kväve i haven med ungefär 10 procent
              av det svenska betinget. Här kan man få hem mycket. Det har att
              göra med principen att förorenaren ska betala.
            </seg>
          </u>
          <u>
            <seg>
              Sedan finns också problemet med användningen av handelsgödsel,
              eller rättare sagt hur man ska styra användningen av handelsgödsel.
              Fram till höstens budget finns ett effektivt styrmedel, nämligen
              en skatt på handelsgödsel. Nu har regeringen föreslagit att skatten
              ska avskaffas. Det är en åtgärd som jag menar går stick i stäv
              med regeringens påstådda prioriteringar inom havsmiljön. Skatten
              äter dubbelt upp de satsningar man gör inom övergödningsområdet
              där 100120 miljoner ska gå till lokala vattenvårdsprojekt och
              så vidare.
            </seg>
          </u>
          <u>
            <seg>
              Miljöministern hänvisar till principen förorenaren ska betala
              men tar samtidigt bort skatten på handelsgödsel. Varför dessa
              dubbla budskap?
            </seg>
          </u>
          <note type="speaker">
            Anf. 35 Miljöminister ANDREAS CARLGREN (c):
          </note>
          <u>
            <seg>
              Fru talman! Först och främst vet jag hur engagerad Jacob Johnson
              är när det gäller havsmiljön. Det uppskattar jag. Det är ett viktigt
              arbete som måste gälla långsiktigt. Därför är det verkligen viktigt
              med engagemanget över partigränserna.
            </seg>
          </u>
          <u>
            <seg>
              Det är sant att aktionsplanen för Östersjön var både viktig och
              ett stort steg framåt när den antogs. Den aktionsplan som antogs
              av alla Östersjöstaterna hade aldrig blivit så pass tuff som den
              blev om inte Sverige och Sveriges regering hade drivit frågan
              så hårt.
            </seg>
          </u>
          <u>
            <seg>
              Precis som Jacob Johnson säger åker jag nu runt väldigt mycket
              för att trycka på inför klimatförhandlingarna. Då gjorde jag resor
              till alla Östersjöstaterna, till några av dem åtskilliga gånger,
              för att vi skulle trycka på och leda den aktionsplanen till det
              resultat som den fick. Det gjorde vi därför att vi visste att
              hur mycket Sverige än gör där tycker jag att vi snarast borde
              ha gjort ännu mer än vad vi klarade under tidigare regeringar
              kommer det inte att räcka om vi inte får med oss de andra staterna.
            </seg>
          </u>
          <u>
            <seg>
              Vi vet att till exempel i Kaliningrad far allt avloppsvatten
              ut i stort sett fullständigt utan rening. Det är avloppen från
              miljontals människor som förorenar Östersjön med långt mycket
              mer än det som svenskt jordbruk någonsin klarar av att förorena
              med. Nere i Danmark har man utsläpp från djurfabrikerna som motsvarar
              kanske 25 miljoner människor.
            </seg>
          </u>
          <u>
            <seg>
              Det är enorma utsläpp som måste åtgärdas för att vi ska kunna
              rädda Östersjön. Lösningen vore sannerligen inte att lägga en
              alltmer dödande hand över svenskt jordbruk och samtidigt låta
              det här pågå på andra sidan Östersjön.
            </seg>
          </u>
          <u>
            <seg>
              Jag ska också säga att jag var förvånad över hur lite som hade
              gjorts när jag kom till Miljödepartementet. I stort sett fanns
              inte pengar över huvud taget att hitta i budgeten. Jag vet att
              man hade gjort försök men fått lägga ned det försöket därför att
              det inte gick att göra en vettig sammanställning.
            </seg>
          </u>
          <u>
            <seg>
              Nu har vi inte bara infört havsmiljöanslaget. Vi har också lagt
              dit, som jag sade, drygt en miljard fram till 2011 under de fyra
              år som vi regerar. Vi har redan nu förberett det vi vill göra
              nästa mandatperiod, det vill säga börja öka anslagen också för
              åren därefter. Det är en mycket stor satsning ojämförlig med vad
              som har gjorts tidigare.
            </seg>
          </u>
          <u>
            <seg>
              Jag är ändå beredd att diskutera: Ja, vi behöver göra mer. Det
              är därför som vi till exempel har snabbat på förbudet när det
              gäller fosfor till Östersjön. Det stämmer att de utsläppen inte
              har minskat tillräckligt. Förbudet mot fosfater i tvättmedel och
              senare i maskindiskmedel betyder väldigt mycket, särskilt om vi
              får det genomfört runt hela Östersjön.
            </seg>
          </u>
          <u>
            <seg>
              Jag är mycket skeptisk till tanken att flytta djurhållning till
              inlandet. Det är en typ av toppdirigering av enskilda företag
              som vi brukar undvika i Sverige. Jag tror mycket mer på att i
              samarbete med jordbrukarna själva verkligen fortsätta det arbete
              de har inlett för att kraftigt minska utsläppen.
            </seg>
          </u>
          <u>
            <seg>
              Om handelsgödselskatten är det bara att säga att vi har världens
              renaste jordbruk, så varför ska vi skatta bort det svenska jordbruket
              och låta utsläppen pågå på andra sidan Östersjön? Handelsgödselskatten
              har varit bra för att få ned utsläppen. Nu har utsläppen gått
              ned, och nu är det andra vägar. Vi kan inte skatta bort det svenska
              jordbruket.
            </seg>
          </u>
          <note type="speaker">
            Anf. 36 JACOB JOHNSON (v):
          </note>
          <u>
            <seg>
              Fru talman! Det är bra att miljöministern engagerar sig och trycker
              på i alla Östersjöländer. Han tar upp Kaliningrad och köttproduktionen
              i Danmark som större problem, och det är nog sant. Där kanske
              man kan diskutera om att vi borde ha en inriktning i hela EU på
              minskad köttkonsumtion för att hjälpa situationen i Östersjön.
              Men dagens debatt, miljöministern, handlar om svenska åtaganden
              enligt Baltic Sea Action Plan. Det går inte att hänvisa till Kaliningrad
              och så vidare när det gäller de svenska åtagandena.
            </seg>
          </u>
          <u>
            <seg>
              Miljöministerns svar är att vi kan ta bort skatten på handelsgödsel
              därför att vi har det renaste jordbruket. Ja, men vi klarar inte
              åtagandena! Naturvårdsverket har lagt fram ett antal förslag men
              säger att dessa förslag fortfarande inte räcker utan att vi måste
              ta fram ytterligare. Varför då ta bort en skatt på handelsgödsel
              om man samtidigt försvarar principen att förorenaren ska betala?
              Jag tycker inte att det går ihop. Det är dubbla budskap.
            </seg>
          </u>
          <u>
            <seg>
              Sedan skulle jag vilja be ministern utveckla sin bedömning av
              de totala kostnaderna. Enligt Naturvårdsverkets bedömning är de
              totala kostnaderna för att klara de svenska åtagandena kanske
              5 miljarder kronor per år, om jag har läst rätt i rapporten. De
              siffror som miljöministern nämner här på olika ställen handlar
              sammantaget om knappt 400 miljoner kronor per år, om jag har räknat
              rätt man kanske inte bara kan summera på det enkla sättet, men
              det är vad som nämns i interpellationssvaret alltså ungefär 10
              procent av de bedömda kostnaderna. Hur ska de övriga 90 procenten
              av kostnaderna tas? Ska de tas av marknaden? Ska de tas av hushållen?
              Ska de tas av näringarna?
            </seg>
          </u>
          <u>
            <seg>
              Det vore fint om miljöministern utvecklade det lite grann, för
              det är en springande punkt. Det kanske är lite tidigt att kunna
              precisera det, men min bedömning är att staten här måste gå in
              med ytterligare insatser.
            </seg>
          </u>
          <u>
            <seg>
              Med tanke på vikten av att kunna nå god ekologisk status i Östersjön
              till 2021, vilket motsvarar ungefär situationen i Östersjön efter
              andra världskriget, och att vi måste betala tillbaka miljöskulden
              tycker jag att det är viktigt att miljöministern går i clinch
              med de här stora siffrorna och lämnar sin bedömning.
            </seg>
          </u>
          <u>
            <seg>
              Miljöministern kanske också, som sagt var, kan ytterligare kommentera
              hur han ser på att vi verkligen ska kunna leva upp till principen
              att förorenaren ska betala vad gäller övergödningen av havet i
              Östersjön.
            </seg>
          </u>
          <note type="speaker">
            Anf. 37 Miljöminister ANDREAS CARLGREN (c):
          </note>
          <u>
            <seg>
              Fru talman! Jag tycker först att det är mycket bra att vi är
              överens om att ha perspektiven. När Jacob Johnson säger att det
              är sant att utsläppen är större i Kaliningrad eller från danska
              djurfabriker har vi en första viktig förutsättning för att se
              proportionerna i det vi ska göra här i Sverige.
            </seg>
          </u>
          <u>
            <seg>
              Vi ska fortsätta att göra mycket kraftfulla insatser. Vi ska
              nå målen, självklart. Vi ska dessutom presentera åtgärderna, planen
              för det, före de andra. Men det duger inte heller att låta dem
              smita undan sitt ansvar, för då har vi egentligen inte löst problemen
              för Östersjön. Vi har förstört mycket i Sverige om vi gör det
              här fel och ändå inte har räddat Östersjön.
            </seg>
          </u>
          <u>
            <seg>
              Det är verkligen inte så att jag vill smita undan det vi ska
              göra här i Sverige tvärtom. Jag tycker att vi ska se till att
              lösa det som behövs för att klara planens mål.
            </seg>
          </u>
          <u>
            <seg>
              Naturvårdsverket har tagit fram förslag till åtgärder som kommer
              mycket nära det åtagande som Sverige preliminärt har gjort. Jag
              vet dessutom att detta åtagande kommer att revideras, och jag
              tänker se till att jag får veta klart och tydligt, svart på vitt,
              vilket åtagande det blir så att vi säkert vet att vi når det.
            </seg>
          </u>
          <u>
            <seg>
              Skatten på handelsgödsel har gjort stor nytta. Den har minskat
              handelsgödselanvändningen kraftigt i Sverige. Den viktiga frågan
              är ju: Skulle den skatten fortsätta att minska utsläppen om vi
              nu fortsätter att lägga den på jordbrukarna och ge dem en allt
              större kostnad, som gör det allt svårare att konkurrera med det
              som är miljösämre jordbruk på andra sidan Östersjön eller längre
              bort på andra håll i världen?
            </seg>
          </u>
          <u>
            <seg>
              Det är inte sant. Lösningen på miljöproblemen är inte att skatta
              ut det som är världens renaste jordbruk, utan det är att nu tillsammans
              med jordbrukarna ta nya steg för att ytterligare minska utsläppen
              och minska dem kraftigt. Det är därför vi i stället satsar på
              olika former av utveckling för jordbruket i nya steg. Där är till
              exempel musselodlingen en viktig del. Det är också ytterligare
              satsning på fångstgrödor, våtmarker och striktare gränser för
              vilka regler som gäller nära vattendragen. Allt det är sätt att
              steg för steg och kraftfullt lotsa jordbruket in i en mycket mer
              miljövänlig produktion.
            </seg>
          </u>
          <u>
            <seg>
              Då går vi före, trots att vi redan har världens renaste jordbruk.
              Vi gör det inte genom att stämpla ut jordbruket, genom att lägga
              ned jordbruk i Sverige och sedan i stället få lita till djurfabriker
              i till exempel Danmark, som vi vet skadar Östersjön oerhört mycket
              mer.
            </seg>
          </u>
          <u>
            <seg>
              Jag är också beredd att diskutera kostnaderna. Det visar hur
              viktigt det är att vidta de rätta åtgärderna och inte bara nu
              satsa vilt. Vi har åstadkommit stöd, insatser och pengar i en
              storleksordning som över huvud inte har förekommit tidigare. Men
              vi tänker fortfarande se till att vara kostnadseffektiva. Min
              bedömning är att om vi väljer rätt åtgärder kan vi undvika de
              allra största kostnaderna.
            </seg>
          </u>
          <u>
            <seg>
              Det gäller också att vara medveten om att de siffror som Naturvårdsverket
              har presenterat inte är de pengar som staten skulle behöva satsa,
              utan det är kostnaden för hela samhället. Det visar ännu mer hur
              viktigt det är att inte bara krafsa ut det som i grunden är bra
              för miljön utan också bygga vidare på både svenskt jordbruk och
              andra delar av svenska miljösatsningar som har gett framgång,
              samtidigt som vi driver andra till att göra mycket större utsläppsminskningar.
            </seg>
          </u>
          <note type="speaker">
            Anf. 38 JACOB JOHNSON (v):
          </note>
          <u>
            <seg>
              Fru talman! Naturligtvis ska vi driva på att andra länder måste
              ta sitt ansvar, och de har ännu större åtaganden att göra än vad
              Sverige har. Men interpellationen handlar ju om hur Sverige ska
              leva upp till sina åtaganden.
            </seg>
          </u>
          <u>
            <seg>
              I Naturvårdsverkets rapport säger man att de föreslagna åtgärderna
              inte räcker. Deras bedömning är en totalkostnad för samhället
              på ca 5 miljarder. Andreas Carlgren har pratat om 400 miljoner
              kronor som statliga insatser. Jag är väl medveten om att staten
              inte ska stå för alla dessa 5 miljarder, men min bedömning är
              att det kan göras ytterligare statliga insatser som en del av
              finansieringen av dessa 5 miljarder. Men det får vi återkomma
              till när regeringen har berett rapporten från Naturvårdsverket.
            </seg>
          </u>
          <u>
            <seg>
              Jag tycker att Sverige som det största Östersjölandet, i den
              meningen att vi har den största ytan av länderna runt Östersjön
              och med den historia vi har av föroreningar samt att vi är ett
              av de rikaste länderna runt Östersjön, har ett särskilt ansvar
              att gå före. Det måste vi leva upp till.
            </seg>
          </u>
          <u>
            <seg>
              Återigen: Jag tycker inte att ministern har rett ut den här frågan
              och att man verkligen lever upp till principen att förorenarna
              ska betala. När det gäller övergödning av Östersjön är ju jordbruket
              en förorenare. Det står ju i svart på vitt i rapporten att 48
              procent av utsläppen av kväve kommer från jordbruket. Då ska också
              jordbruket betala och i och för sig kanske också vi konsumenter
              slutligen genom dyrare matvaror. Genom ändrade matvanor, för det
              går egentligen hand i hand med en övergång till mindre av animalieproduktion,
              kommer vi också att kunna bidra till en lösning. Det är också
              ett stöd för en bättre klimatpolitik.
            </seg>
          </u>
          <u>
            <seg>
              Här finns mycket att göra. Vi avvaktar vad miljöministern kommer
              med, och vi kommer att ligga på så att regeringen kan fortsätta
              att ligga Vänsterpartiet hack i häl i de här frågorna.
            </seg>
          </u>
          <note type="speaker">
            Anf. 39 Miljöminister ANDREAS CARLGREN (c):
          </note>
          <u>
            <seg>
              Fru talman! Jag gillar naturligtvis Jacob Johnsons uppmuntrande
              och peppande ord. Jag tycker att de är lite extra tuffa när man
              ändå har bakom sig ett antal samarbetsår då man inte åstadkom
              så särskilt mycket. Men vi ska inte ta den debatten nu.
            </seg>
          </u>
          <u>
            <seg>
              Vi har sannerligen inte smitit undan åtgärderna vi ska vidta
              här i Sverige. Tvärtom har vi gjort mer än vad som tidigare har
              gjorts, och vi ska fortsätta att göra det. Till exempel har jordbrukarna
              gjort kraftiga minskningar av utsläppen tack vare Greppa näringen.
              De har systematiskt gått igenom hur de kan minska kostnaderna
              i sina företag och samtidigt få ned utsläppen av kväve. Det är
              precis sådana saker som nu ska fortsätta. Därför satsningen på
              både fånggrödor och vårbearbetning, därför utökade skyddszoner,
              därför också satsningar på det som ger nya möjligheter. Musselodlingen
              har jag nämnt. Ett annat exempel är nu också investeringsstödet
              som vi ger till biogas. Det ger vinster både för klimatet och
              för vattenmiljön, precis som Jacob Johnson säger.
            </seg>
          </u>
          <u>
            <seg>
              Vi satsar på utveckling, men utveckling i miljöriktning. Det
              kommer samtidigt att innebära att vi fortsätter att kraftigt minska
              utsläppen i Sverige. Det är en mycket bättre väg än att bara uppifrån
              dirigera omflyttning av till exempel företagens djurhållning eller
              att riskera att svenskt jordbruk läggs ned därför att vi skattar
              ut det.
            </seg>
          </u>
          <u>
            <seg>
              Vi ska fortsätta arbetet. Vi kommer också att presentera den
              totala planen för att klara åtgärderna. Och jag ser fram emot
              nya debatter här i riksdagen med Jacob Johnson och andra.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2009/10:12 om klimatfinansiering
          </note>
          <note type="speaker">
            Anf. 40 Miljöminister ANDREAS CARLGREN (c):
          </note>
          <u>
            <seg>
              Fru talman! Wiwi-Anne Johansson har ställt en rad frågor till
              mig som gäller klimatfinansiering och Europeiska kommissionens
              meddelande om klimatfinansiering.
            </seg>
          </u>
          <u>
            <seg>
              Jag vill inledningsvis klargöra att Europeiska kommissionen gör
              sina bedömningar och har presenterat dessa i ett meddelande. Europeiska
              unionens råd, det vill säga medlemsstaternas ministrar, drar sina
              egna slutsatser mot bakgrund av meddelandet, men ändrar inte i
              det.
            </seg>
          </u>
          <u>
            <seg>
              Däremot tar Sverige, som ordförande i EU, en rad initiativ för
              att säkerställa att EU inför Köpenhamn står enad i frågor som
              rör både klimatfinansiering och andra förhandlingsfrågor. Framgången
              som vi nådde på miljörådet i går är avgörande för att EU ska kunna
              fortsätta vara en drivande kraft i förhandlingarna hela vägen
              till Köpenhamn. Vid sidan av utsläppsminskningar är finansiering
              bland de viktigaste frågorna i förhandlingarna. Eftersom den sträcker
              sig över flera politikområden är det också flera råd och ministrar
              som diskuterar den. EU:s stats- och regeringschefer konstaterade
              vid sitt informella möte den 17 september att kommissionen har
              uppskattat att det behövs 57 miljarder euro per år för perioden
              20102012 och att parter bör ta initiativ för att bidra till denna
              summa.
            </seg>
          </u>
          <u>
            <seg>
              Även om Ekofin inte enades om rådsslutsatser rörande klimatfinansiering
              den 20 oktober råder det enighet kring flertalet aspekter av finansieringsfrågan
              liksom behovet av ökad finansiering. Finansieringsfrågan kommer
              åter att diskuteras vid Europeiska rådets möte den 2930 oktober.
              Ordförandeskapet kommer att fortsätta driva på för att EU ska
              få det nödvändiga mandat som krävs inför Köpenhamn.
            </seg>
          </u>
          <u>
            <seg>
              När det gäller det totala behovet av tillkommande kostnader för
              klimatåtgärder i utvecklingsländer har Europeiska kommissionen
              uppskattat att det år 2020 kan uppgå till 100 miljarder euro per
              år. Det finns andra rapporter som visar på andra siffror. Beräkningarna
              påverkas av skillnader i metoder, årtal och vad som täcks in.
              Några av de faktorer som markant kan påverka kostnadsberäkningar
              av detta slag är exempelvis vilket utsläppsmål eller referensscenario
              man utgår från, vilka tidshorisonter man beräknar för, val av
              diskonteringsränta och om man räknar de totala kostnaderna eller
              endast de tillkommande kostnaderna, och så vidare. Faktorer av
              dessa slag förklarar varför kostnadsberäkningarna skiljer sig
              åt. Särskilt tidshorisonten som man beräknar kostnader för har
              stort genomslag på resultatet eftersom kostnaderna speciellt för
              anpassning förväntas öka över tiden. Kommissionens beräkningar
              av det tillkommande finansieringsbehovet fram till 2020 ligger
              i linje med exempelvis Världsbankens, klimatkonventionens sekretariats
              och andra liknande studiers uppskattningar.
            </seg>
          </u>
          <u>
            <seg>
              Trots de osäkerheter som råder när det gäller uppskattningar
              av dessa slag, finns det ett värde i att skapa sig en uppfattning
              om ungefärlig storlek på de finansiella flöden som vi måste bygga
              upp en finansiell arkitektur kring. Dessa flöden måste övervakas
              löpande, och vi måste fortlöpande följa upp hur stora insatser
              som behövs. Flexibilitet är nödvändigt, eftersom det inte är rimligt
              att i dag slå fast nivån för de finansiella flöden som behövs
              om ett drygt decennium och därefter.
            </seg>
          </u>
          <u>
            <seg>
              När det gäller biståndets roll har vi i Bali Action Plan enats
              om att det offentliga stödet till klimatåtgärder ska vara additionellt
              till biståndet och inte underminera eller äventyra fattigdomsbekämpning
              eller uppfyllandet av millenniemålen. Det är EU:s och Sveriges
              utgångspunkt, vilket EU:s miljöministrar har bekräftat i rådsslutsatser.
              Vi har också konstaterat att en del klimatåtgärder är nära sammankopplade
              med det utvecklingssamarbete som redan sker med hjälp av bistånd,
              till exempel i form av jordbruks- och landsbygdsutveckling, skog
              och vatten. Dessa synergier och möjligheterna att främja en bättre
              klimatanpassning behöver självklart tas till vara.
            </seg>
          </u>
          <u>
            <seg>
              Den svenska regeringen har särskilt lyft fram kopplingen mellan
              klimatförändringar och utveckling. Hösten 2008 beslutade regeringen
              att genomföra en klimatsatsning inom biståndet på 4 miljarder
              svenska kronor under åren 20092012. Målet med klimatsatsningen
              är att hjälpa utvecklingsländer att integrera och genomföra klimatåtgärder
              som en del av utvecklingssamarbetet, framför allt vad gäller anpassning
              men även i viss mån utsläppsbegränsningar. År 2007 initierade
              Sverige en internationell klimatkommission som har letts av Gunilla
              Carlsson. Kommissionen presenterade sin rapport i maj i år. Rapporten
              innehåller många intressanta delar, bland annat om anpassning,
              finansiering och governance, som utgör ett underlag för de fortsatta
              förhandlingarna.
            </seg>
          </u>
          <u>
            <seg>
              När det gäller frågan om utvecklingsländerna själva ska behöva
              stå för betydande delar av beloppet är kommissionens linje, som
              jag ställer mig bakom, att en del investeringar måste bekostas
              av landet självt eller av privata aktörer inom landet. En stor
              del av åtgärderna för utsläppsminskningar är redan lönsamma. Det
              gäller framför allt energieffektiviseringsåtgärder, där investeringen
              tjänas in genom minskade energikostnader. Genom att ge stöd till
              kapacitetsuppbyggnad kan politiska ramverk och lagstiftning genomföras
              som stimulerar denna typ av investeringar.
            </seg>
          </u>
          <u>
            <seg>
              Den största delen, alltså den del av klimatåtgärderna som inte
              kan komma till stånd av aktörer i utvecklingsländerna, föreslås
              finansieras genom utvecklade koldioxidmarknader, det vill säga
              framför allt genom privata investeringar och genom internationella
              offentliga medel, främst från industriländerna.
            </seg>
          </u>
          <note type="speaker">
            Anf. 41 WIWI-ANNE JOHANSSON (v):
          </note>
          <u>
            <seg>
              Fru talman! Jag tackar miljöministern för svaret och för att
              han kommer hit denna supervecka när EU har haft en rad ministermöten
              under Sveriges ordförandeskap. Det var möten som skulle jämna
              vägen inför toppmötet i Köpenhamn i december. Det är dock svårt
              att se att veckan har varit super för klimatet, för det verkar
              mest som att alla spelar blame game. Alla skyller på alla, alla
              passar och ingen vill sitta med svartepetter i Köpenhamn.
            </seg>
          </u>
          <u>
            <seg>
              Men det är Sverige som ordförandeland som har ansvaret för att
              EU inte bara tar täten utan också tar ansvar för de fattiga länderna
              och det de har rätt att kräva av oss rika länder.
            </seg>
          </u>
          <u>
            <seg>
              EU har konstaterat att det kommer att behövas ca 100 miljarder
              euro varje år för att bekämpa klimatförändringarna i syd. FN:s
              rapport över den ekonomiska och sociala situationen i världen
              konstaterar att beloppet skulle behöva vara sex gånger så stort,
              alltså 600 miljarder, vilket knappast är felräkningspengar. Fattiga
              länder behöver så mycket till sitt klimatarbete, och det är den
              rika världen som har finansieringsansvaret för det.
            </seg>
          </u>
          <u>
            <seg>
              I EU-kommissionens förslag kommer utvecklingsländerna själva
              att få betala stora summor för klimatanpassning och utsläppsminskningar.
              EU-kommissionen tillåter också att rika länder tar pengar från
              det ordinarie biståndet och föra över dem till klimatfinansiering.
            </seg>
          </u>
          <u>
            <seg>
              Jag hör att ministern tycker att det är utvecklingsländerna själva
              som måste betala investeringar som måste göras i utvecklingsländerna
              av landet självt eller av privata aktörer i dessa länder. Av landet
              självt måste betyda att fattiga människor i fattiga länder ska
              vara med och betala för skador som de själva inte har åstadkommit
              utan som har förorsakats av oss i de rika länderna. Det är inte
              rimligt; då är det inte förorenaren som betalar.
            </seg>
          </u>
          <u>
            <seg>
              Nyligen presenterades en undersökning på EU-nivå som visar att
              EU-medborgarna trots finanskris och jobbkris är villiga att vara
              med och betala för att hjälpa fattiga länder med klimatutsläppen.
              Hur kan det då komma sig att EU:s ledare, där miljöministern är
              en, inte verkar tycka att det är rimligt att vi betalar vår skuld
              till länder i syd? Det är djupt beklagligt.
            </seg>
          </u>
          <u>
            <seg>
              I svaret på min första fråga, om vad miljöministern tänker ta
              för initiativ för att EU-kommissionens förslag på 100 miljarder
              euro till klimatfinansiering ska höjas, fick jag veta att inga
              sådana initiativ ska tas.
            </seg>
          </u>
          <u>
            <seg>
              Svaret på min andra fråga, om miljöministern är beredd att driva
              på för att kommissionens förslag till klimatfinansiering ska förändras
              så att utvecklingsländer inte ska vara tvungna att finansiera
              delar av beloppet, var nej.
            </seg>
          </u>
          <u>
            <seg>
              Svaret på min tredje fråga, om miljöministern tycker att det
              är okej att använda redan ordinarie biståndsresurser ur den svenska
              biståndsbudgeten till klimatfinansiering, var tyvärr ja. Det betyder
              att redan fattiga ska betala för de skador som vi i den rika världen
              har åstadkommit. En stor del av den fattigdom, de sjukdomar och
              den undernäring som de fattiga länderna kämpar med har vi i de
              rika länderna orsakat genom utsläpp som lett till klimatförändringar.
              Och andra hjälpbehov i dessa länder har tyvärr inte minskat, tvärtom.
            </seg>
          </u>
          <u>
            <seg>
              När det gäller min fjärde fråga, om miljöministern har för avsikt
              att föreslå några förändringar i EU-kommissionens finansieringsförslag,
              hittar jag ingenting i svaret. Jag och flera med mig undrar: Var
              är ledartröjan? Var finns idéerna till finansiering av klimatarbetet
              i de fattiga länderna som baseras på en rättvis klimatpolitik,
              miljöministern?
            </seg>
          </u>
          <note type="speaker">
            Anf. 42 Miljöminister ANDREAS CARLGREN (c):
          </note>
          <u>
            <seg>
              Fru talman! När det gäller vad som har åstadkommits denna vecka
              ska man inte missa att miljörådet i förrgår tog hela mandatet
              för Köpenhamn. Det betyder att vi på alla punkter ha fastslagit
              vilken linje EU ska driva i Köpenhamn. Vi har riktat in EU på
              ett nytt långsiktigt mål med utsläppsminskningar på mellan 80
              och 95 procent fram till 2050. Det betyder att vi bekräftar att
              vi på kortare sikt vill minska utsläppen med 30 procent i EU,
              förutsatt att vi också har satt rejäl press på andra att minska
              utsläppen tillräckligt. Löser de inte sina delar och minskar utsläppen
              kommer vi i alla fall inte att rädda klimatet.
            </seg>
          </u>
          <u>
            <seg>
              Det är sant att finansministrarna inte lyckades åstadkomma ett
              förslag om klimatfinansieringen. Det var en besvikelse. Nu går
              frågan vidare till Europeiska rådet. Jag förväntar mig att de
              europeiska stats- och regeringscheferna kommer att klara ut de
              delar som gäller pengarna och finansieringen.
            </seg>
          </u>
          <u>
            <seg>
              Det är inte sant att vi skjuter över kostnaden på de fattiga.
              Sanningen är att vi gör bättre nytta för klimatet än det som Wiwi-Anne
              Johansson argumenterar för. Vi gör dessutom större nytta för dem
              som verkligen är fattiga. Jag ska förklara varför. Vi väljer att
              satsa pengarna som ska gå till u-länder i första hand för att
              skydda de fattiga människorna och de mest sårbara länderna mot
              konsekvenserna av de klimatförändringar som kommer att vara oundvikliga.
              Det brukar kallas för anpassning. Det betyder till exempel att
              satsa mycket pengar på att sätta upp skyddsvallar vid risk för
              översvämningar. Det betyder att satsa på nya grödor som människor
              ska kunna odla så att det klarar sig under nya klimatvillkor.
              Det betyder att göra satsningar på stabilare byggkonstruktioner
              så att byggnader inte förstörs vid nya klimatförändringar. Det
              innebär att vi ska se till att skydda de fattigaste och sårbaraste
              mot de förändringar vi inte kan undvika.
            </seg>
          </u>
          <u>
            <seg>
              Vi ska därutöver se till att göra de största satsningarna på
              att minska utsläpp så att vi inte fortsätter förstöra klimatet.
              Också där är Wiwi-Anne Johanssons satsning mindre effektiv. Du
              argumenterar egentligen för att vi ska satsa pengarna på det som
              vi inte behöver betala. Säg till kineserna, som har världens tredje
              starkaste ekonomi och som har de företag i världen som kanske
              hör till de mest framgångsrika som tjänar allra mest, att skattebetalare
              i till exempel många gånger fattigare östeuropeiska stater ska
              gå in och ta över kostnaderna för till exempel energieffektivisering
              eller rening i industrin som redan är lönsamma i Kina och som
              företagen där gör enorma vinster på!
            </seg>
          </u>
          <u>
            <seg>
              Utöver det ska vi också se till att få över pengar från det som
              vi kallar koldioxidmarknaden. Ett konkret exempel på det var när
              jag och Fredrik Reinfeldt var i Kina. Vi hade med oss 1 miljard
              i vindkraftsinvesteringar. Det var investeringar som hade åstadkommits
              genom att företag i Europa köpt utsläppsrätter och satsat pengar
              som kommer att minska utsläppen i Kina genom vindkraft. Är det
              inte rätt?
            </seg>
          </u>
          <u>
            <seg>
              Fortsätt inte att blanda ihop siffrorna, Wiwi-Anne Johansson!
              Du förstår helt enkelt inte hur kommissionen har räknat, men jag
              återkommer till det.
            </seg>
          </u>
          <note type="speaker">
            Anf. 43 WIWI-ANNE JOHANSSON (v):
          </note>
          <u>
            <seg>
              Fru talman! Om jag inte har förstått hur kommissionen räknar
              så är jag inte ensam om det. Miljöorganisationer, Svenska kyrkan
              och Action Aid förstår inte heller hur kommissionen har räknat.
              Det behöver jag kanske inte ta i en ekonomisk föreläsning.
            </seg>
          </u>
          <u>
            <seg>
              Det är tråkigt att blame game fortsätter här i kammaren med miljöministern.
              Han tar upp Kina som exempel, men jag tänker inte nappa på den
              kroken.
            </seg>
          </u>
          <u>
            <seg>
              EU:s förslag till klimatfinansiering strider mot klimatkonventionen
              som är mycket tydlig med att det är de rika länderna som har ansvar
              för att teknik och resurser förs över till de fattiga länderna.
              Resurserna måste vara tillräckliga, förutsägbara och beständiga.
              Det står i klimatkonventionen. Det konstateras vidare att det
              ska handla om nya resurser. Redan existerande bistånd får alltså
              inte stöpas om till klimatbistånd.
            </seg>
          </u>
          <u>
            <seg>
              De 4 miljarder som den svenska regeringen klimatfinansierar med
              i andra länder är pengar som tas ur den ordinarie biståndsbudgeten
              detta i ett läge när svensk bnp inte går uppåt utan nedåt. Det
              betyder naturligtvis att det blir mindre biståndspengar totalt
              till fattiga länder. Att säga att Sverige gör enormt stora satsningar
              för att hjälpa fattiga länder är att fara med osanning. Det är
              inte rimligt att göra på det sättet.
            </seg>
          </u>
          <u>
            <seg>
              Miljöministern uttryckte väldig optimism inför Köpenhamnsmötet
              när vi sågs i utskottet för en vecka sedan. Jag förstår att det
              vore bra om miljöministern också var finansminister. Det hade
              underlättat i förhandlingarna. Men nu har vi det inte på det sättet.
            </seg>
          </u>
          <u>
            <seg>
              Jag bestrider inte intresset och engagemanget för att ro bra
              klimatförhandlingar i land, men jag undrar var kreativiteten har
              funnits. Att Sverige skulle vara ordförande i EU har vi vetat
              tämligen länge. Det finns faktiskt en räcka andra förslag som
              mer säger att förorenaren betalar än det som EU-kommissionen har
              kommit fram till.
            </seg>
          </u>
          <u>
            <seg>
              Har ni förkastat det? G77-länderna har ju att man skulle ge 0,51
              procent. Det är ju också procentuellt. Det kanske inte är världens
              bästa. Vi har den norska modellen. Vi har den mexikanska modellen.
              Vi har green development rights som bygger på en miniminivå som
              till exempel att de som lever på existensminimum som 20 dollar
              om dagen ska räknas bort.
            </seg>
          </u>
          <u>
            <seg>
              Det finns mängder av sådana rättvisemodeller. Hur har regeringen
              jobbat för någon av dem? En enskild sådan modell kanske inte går
              att använda, men man kan kombinera flera modeller.
            </seg>
          </u>
          <u>
            <seg>
              Tycker miljöministern att den modell som EU-kommissionen och
              Sverige driver och verkar tycka är bra är rättvis? Betyder det
              att man följer principen att förorenaren betalar?
            </seg>
          </u>
          <note type="speaker">
            Anf. 44 Miljöminister ANDREAS CARLGREN (c):
          </note>
          <u>
            <seg>
              Fru talman! Ja, vi följer principen att förorenaren betalar.
              Vi förbereder nu de största finansiella överföringar som någonsin
              har gjorts från i-länder till u-länder. Det är det förslaget som
              kommissionens siffror innebär.
            </seg>
          </u>
          <u>
            <seg>
              Jag säger det en gång till: Frågorna om att vi borde ha ändrat
              kommissionens förslag är förgäves. Vi får inte göra det. Det är
              formellt inte möjligt. Wiwi-Anne gjorde ett stort nummer av det,
              trots att jag just hade förklarat att det inte går till så. Det
              är inte enligt reglerna.
            </seg>
          </u>
          <u>
            <seg>
              Däremot ska vi arbeta för en politisk lösning på frågan. Det
              betyder just att vi gör en ojämförlig satsning. Det kan mycket
              väl kallas för en Marshallplan för u-länderna när det gäller att
              satsa på utsläppsminskningar i de länder som står för utsläpp.
              Som Wiwi-Anne Johansson säger är den allra största gruppen u-länder
              de som drabbas av utsläppen från både rika länder och snabbt växande
              u-landsekonomier.
            </seg>
          </u>
          <u>
            <seg>
              Försök inte att luras när det gäller de additionella och nya
              medlen! EU:s linje innebär just det som klimatkonventionen säger.
              Jag vore glad om även andra parter hade den linjen. Då skulle
              vi kunna nå mycket längre. Låtsas inte att det är EU som har missat!
            </seg>
          </u>
          <u>
            <seg>
              Vi lägger dessutom fram förslag på just långsiktiga hållbara
              satsningar. Därför talar vi om 100 miljarder euro nästan 1 000
              miljarder svenska kronor per år från 2020. Det finns ingenting
              jämförbart.
            </seg>
          </u>
          <u>
            <seg>
              Nu säger Wiwi-Anne Johansson att andra har presenterat mycket
              högre siffror. Det är framför allt för att de har räknat de totala
              kostnaderna, inte bara dem som tillkommer för att vi till exempel
              ska minska utsläppen.
            </seg>
          </u>
          <u>
            <seg>
              När vi till exempel talar om kolkraftverk vill Wiwi-Anne Johansson
              betala även för att bygga kolkraftverken. Vi säger att vi ska
              betala för det som ska renas. Det är en mycket lägre kostnad.
              Det är den vi ska inrikta oss på. Då ser vi till att pengarna
              räcker för att skydda de allra fattigaste, dem som drabbas allra
              hårdast.
            </seg>
          </u>
          <u>
            <seg>
              Wiwi-Anne Johansson nämnde att u-länderna har krävt att ytterligare
              ½ eller 1 procent av bnp borde användas, men erkänner själv att
              det kanske inte är en bra lösning.
            </seg>
          </u>
          <u>
            <seg>
              U-länderna har svikits förr. Vi ska i stället satsa på åtgärder,
              modeller och system som gör att pengarna kommer fram. Därför arbetar
              vi nu med möjligheten att lägga avgifter på internationell sjöfart
              och på flyg. Vi satsar stora pengar ur utsläppshandeln. Det tak
              för utsläpp som vi har i Europa och utsläppshandeln ger stora
              inkomster till regeringarna. Dem kan man föra över till den här
              typen av satsningar.
            </seg>
          </u>
          <u>
            <seg>
              Min huvudkritik mot Wiwi-Anne Johanssons linje är att den är
              sämre för de verkligt fattiga och för dem som drabbas värst av
              klimatförändringarna. Du riskerar att slösa pengarna på fel åtgärder.
            </seg>
          </u>
          <u>
            <seg>
              Kina är världens största utsläppsland. De har gått om USA när
              det gäller utsläpp. Det är världens tredje största ekonomi. I
              förhandlingarna kräver de inte de pengar som Wiwi-Anne Johansson
              gör. Du går ärenden som inte gagnar de fattigaste utan tvärtom
              riskerar att gynna rika eliter i många av de snabbt växande u-landsekonomier
              som också är en viktig del av orsaken till klimatproblemet. Vi
              ska hjälpa de fattigaste. Det är EU och jag inriktade på.
            </seg>
          </u>
          <note type="speaker">
            Anf. 45 WIWI-ANNE JOHANSSON (v):
          </note>
          <u>
            <seg>
              Fru talman! Flera, med ärkebiskopen i spetsen, är starkt kritiska
              på samma grunder som jag. Det är lite magstarkt att säga att vi
              inte vill vara solidariska och att jag och mitt parti vill bygga
              kolkraftverk i Kina. Det är fullständigt huvudlöst att säga något
              sådant. Miljöministern vet ju att det inte är vad vi menar.
            </seg>
          </u>
          <u>
            <seg>
              Vi menar att de allra fattigaste länderna inte ska behöva betala
              själva. I sitt första svar säger miljöministern att länderna själva
              med privata eller andra medel ska betala. Fattiga länder har väldigt
              lite privata medel.
            </seg>
          </u>
          <u>
            <seg>
              Det finns en samlad solidaritetsrörelse över världen som är väldigt
              kritisk. Har vi alla så fel i vår kritik?
            </seg>
          </u>
          <u>
            <seg>
              Ett tag trodde jag mig höra miljöministern säga att vi inte kan
              ändra i kommissionens förslag, underförstått och därför är jag
              nödd och tvungen att föra den här politiken. Det hade jag tyckt
              vara mycket bättre. Då hade jag ändå trott att miljöministern
              hade velat föra en mer solidarisk politik.
            </seg>
          </u>
          <u>
            <seg>
              Vi har här i kammaren tidigare diskuterat CDM och annat som regeringen
              vill göra i andra länder, sådant som är lätt att ta hem. Sedan
              plockar man hem vinsten som om vi har gjort utsläppsminskningarna
              här i Sverige. Det tycker jag är lika fel nu som tidigare.
            </seg>
          </u>
          <u>
            <seg>
              Det är ett tråkigt sätt att debattera. Nu vet jag att miljöministern
              inte är nödd och tvungen utan tycker att detta är bra. Då får
              man stå ut med kritiken att solidaritetsrörelserna och de som
              står för klimaträttvisa får se sig om efter andra alternativ.
              Det beklagar jag mycket.
            </seg>
          </u>
          <note type="speaker">
            Anf. 46 Miljöminister ANDREAS CARLGREN (c):
          </note>
          <u>
            <seg>
              Fru talman! Det är beräkningar som kommissionen har presenterat
              som bekräftas av Världsbanken och andra.
            </seg>
          </u>
          <u>
            <seg>
              När jag säger att de siffror som Wiwi-Anne Johansson presenterar
              bygger på att vi skulle betala hela kostnaden, till exempel för
              att bygga kolkraftverk och inte bara för reningen, låtsas du att
              jag påstod att du skulle betala kolkraftverken. Det är de beräkningar
              du hänvisar till som bygger på det. Jag tror inte att du vill
              att det ska vara så, men du tar till siffror som förutsätter det.
              Det visar hur fel det blir.
            </seg>
          </u>
          <u>
            <seg>
              Låtsas inte att det är jag som för en tråkig debatt!
            </seg>
          </u>
          <u>
            <seg>
              Du talar om ärkebiskopen, miljöorganisationer och solidaritetsrörelser.
              Jag tycker ju att det är en oerhörd hjälp att man driver på opinionen
              och visar hur viktigt det är att satsa på u-länderna. Det är den
              politiken vi företräder. Det är en bra politik.
            </seg>
          </u>
          <u>
            <seg>
              Det vore också bra att sluta låtsas som om det är EU som har
              missat insatserna. Problemet är att det är andra parter runt bordet
              som inte är beredda att göra motsvarande satsning. Det är det
              som vi nu arbetar för.
            </seg>
          </u>
          <u>
            <seg>
              Om vi kan få igenom denna linje inom EU är det en fantastisk
              framgång. Vi arbetar för det. Jag vill att det ska bli så därför
              att det är en bra politik som dessutom gör mest nytta för klimatet.
            </seg>
          </u>
          <u>
            <seg>
              Internationellt sett är storleken på det svenska klimatbiståndet
              under dessa år ojämförlig. Det är en insats där vi kombinerar
              insatser mot klimatförstöring och för utveckling och fattigdomsbekämpning.
              Dessa åtgärder hänger ofta ihop. Ett land som Sverige som är en
              av världens största biståndsgivare i förhållande till sin storlek
              har all anledning att, utöver att som ett av fem länder i världen
              redan ha uppfyllt FN:s biståndsmål, också satsa på klimatbistånd.
              Jag tycker att det är riktigt. Jag är stolt över det.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2009/10:13 om statsbidrag till friluftslivets
            organisationer
          </note>
          <note type="speaker">
            Anf. 47 Miljöminister ANDREAS CARLGREN (c):
          </note>
          <u>
            <seg>
              Herr talman! Gunvor G Ericson har frågat mig på vilket sätt jag
              kommer att se till att friluftsorganisationerna även i fortsättningen
              ska få statsbidrag och hur jag avser att ge friluftslivets organisationer
              möjlighet att involveras i nya rutiner för medelsfördelning.
            </seg>
          </u>
          <u>
            <seg>
              Låt mig börja med den sista frågan. Friluftsrådet har tidigare
              haft som uppgift att bland annat fördela medel till friluftslivets
              organisationer. I utredningen Myndighet för miljön en granskning
              av Naturvårdsverket (SOU 2008:62) föreslås bland annat att nuvarande
              reglering av ett antal råd vid Naturvårdsverket, däribland Friluftsrådet,
              bör tas bort ur Naturvårdsverkets instruktion. Förordnandet av
              ledamöter inom Friluftsrådet upphörde per den 1 juli 2009. I avvaktan
              på regeringsbeslut om eventuellt ändrat ansvar hanterar Naturvårdsverket
              fördelning och utbetalning av statsbidrag till friluftsorganisationer.
              Naturvårdsverket ansvarar för att ideella organisationer inom
              friluftsområdet ges möjlighet till inflytande i frågor som rör
              dem och så långt det är möjligt också samråda i övergripande bidragsfrågor.
            </seg>
          </u>
          <u>
            <seg>
              Vi kommer att närmare överväga eventuella framtida förändringar
              i rutinerna för medelsfördelning. Utredningen har remissbehandlats,
              och frågan om den framtida hanteringen av ansvaret för fördelning
              och utbetalning av statsbidrag till friluftsorganisationer bereds
              nu inom Regeringskansliet. Utgångspunkten för detta arbete är
              att stärka friluftsorganisationernas inflytande i frågor som rör
              dem. Jag avser att återkomma med närmare besked före mandatperiodens
              slut.
            </seg>
          </u>
          <u>
            <seg>
              Jag vill understryka att regeringen i flera sammanhang under
              det senaste året har lyft fram vikten av dialog mellan regeringen
              och dess myndigheter och ideella organisationer i frågor som rör
              dem. Betydelsen av sådan dialog betonas ytterligare i den proposition
              om den ideella sektorn som regeringen planerar att överlämna till
              riksdagen före jul.
            </seg>
          </u>
          <u>
            <seg>
              Så till frågan om fortsatt statligt stöd till friluftsorganisationerna.
              Friluftslivets organisationer har stor betydelse för att stärka
              och utveckla friluftslivet och kan inte nog betonas. Flera av
              de organisationer som hittills erhållit bidrag som verksamhets-
              eller organisationsstöd skulle inte haft möjlighet att verka så
              aktivt för friluftslivet utan dessa bidrag. Bidraget har ofta
              också inneburit att organisationerna har kunnat planera mer långsiktigt.
              Aktiva och starka organisationer är en viktig förutsättning för
              friluftslivet.
            </seg>
          </u>
          <u>
            <seg>
              Vi vet alla att friluftslivet och kontakter med naturen utan
              krav på prestationer eller tävlingsinslag har en stor betydelse
              för såväl folkhälsa och integration som för förståelse för natur-
              och miljövård. Det finns inte några planer på förändringar av
              det statliga bidraget till friluftslivets organisationer. Därmed
              kommer friluftslivets organisationer även framöver att få statligt
              bidrag.
            </seg>
          </u>
          <note type="speaker">
            Anf. 48 GUNVOR G ERICSON (mp):
          </note>
          <u>
            <seg>
              Herr talman! Jag tackar för svaret. Att Friluftsrådets ledamöter
              avgick när förordnandet gick ut den 1 juli i år innebär att det
              gemensamma forum som fanns mellan myndighet och representanter
              för friluftslivet försvann. Det gör att detta hänger i luften
              medan frågan bereds.
            </seg>
          </u>
          <u>
            <seg>
              Apropå den debatt som var för en stund sedan om klimatet är miljöproblemen
              vår tids största utmaning. Uppvaknandet har gått långsamt när
              det gäller insikten om effekterna och förstörelsen av naturmiljöer.
              Vi människor på jorden har långt kvar innan vi inser alla dessa
              samband. Där har friluftsrörelsen en väldigt stor roll att spela.
              Den åsikten tror jag att miljöministern och jag delar.
            </seg>
          </u>
          <u>
            <seg>
              Parallellt med detta med naturen finns det också en oroande utveckling
              av stillasittande. Barn spenderar mer tid vid dator och tv och
              mindre tid med utomhuslekar. Även där kan friluftslivet spela
              en stor roll.
            </seg>
          </u>
          <u>
            <seg>
              Vuxna tar bilen korta sträckor i stället för att cykla. De korta
              bilresorna, mindre än fem kilometer, står för cirka hälften av
              alla bilresor i Sverige. I tätorterna är det 80 procent.
            </seg>
          </u>
          <u>
            <seg>
              När det gäller det ekonomiska stödet har man inom Svenskt Friluftsliv
              inte samma starka ställning som finns till exempel inom Riksidrottsförbundet.
              Det kan vara så att man inte åtnjuter det därför att det inte
              har funnits motsvarande samordning som nu faktiskt finns genom
              organisationen Svenskt Friluftsliv.
            </seg>
          </u>
          <u>
            <seg>
              I dag är det statliga bidraget 24,9 miljoner kronor per år. Det
              fördelas genom en lång kedja från Kulturdepartementet, och i budgeten
              fördelas medel. Miljöpartiet har i sitt budgetförslag i år ökat
              på detta anslag med 8 miljoner för nästa år och ytterligare 10
              miljoner för 2011.
            </seg>
          </u>
          <u>
            <seg>
              Man kan säga att regeringen har skött fördelningen via Naturvårdsverket
              i detta samråd. Men eftersom det nu inte längre finns några ledamöter
              i Friluftsrådet blir det Naturvårdsverket som får göra det.
            </seg>
          </u>
          <u>
            <seg>
              Det är bra att ministern säger att man ska återkomma före mandatperiodens
              slut. Men tiden går.
            </seg>
          </u>
          <u>
            <seg>
              Jag blir lite förvånad över att det i svaret finns något slags
              passivitet, men jag hoppas att det inte är så. Men det står: Det
              finns inte några planer på förändringar. Det förvånar mig eftersom
              debatten om Svenskt Friluftslivs roll som samlande kraft för alla
              organisationer har pågått ganska länge. Jag hoppas att den debatten
              inte har gått regeringen förbi.
            </seg>
          </u>
          <u>
            <seg>
              Under den allmänna motionstiden väcktes det 54 motioner där friluftslivets
              roll i en eller annan form tas upp. I några av dem yrkas det dessutom
              på att Svenskt Friluftsliv ska få samma roll som Riksidrottsförbundet
              har. Jag är en av de motionärer som har tagit upp det.
            </seg>
          </u>
          <u>
            <seg>
              Diskuterar regeringen nu en ökning av stödet, och diskuterar
              ni en ny modell för medelstilldelning?
            </seg>
          </u>
          <note type="speaker">
            Anf. 49 Miljöminister ANDREAS CARLGREN (c):
          </note>
          <u>
            <seg>
              Herr talman! Vi är överens om vilken stor betydelse friluftsorganisationerna
              har. Jag tycker att det är otroligt imponerande med de enorma
              insatser som människor gör. Jag tycker också att det är fantastiskt
              viktigt och fint att människor använder sin fritid till att vara
              i den svenska naturen, som är så fantastisk, och genom det skapar
              samarbete med andra, gör saker tillsammans med andra och också
              organiserar människor. Det tror jag är bra både för miljön och
              för människors möjlighet att vara tillsammans och uppleva gemenskap,
              precis som Gunvor G Ericson sade. Det tror jag dessutom har betydelse
              för demokratin.
            </seg>
          </u>
          <u>
            <seg>
              Av alla dessa skäl är det otroligt viktigt att friluftslivet
              fortsätter att utvecklas, och friluftsorganisationerna har en
              väldigt stor och viktig roll, inte minst för att ge bra vanor
              för barn och ungdomar, som Gunvor G Ericson säger.
            </seg>
          </u>
          <u>
            <seg>
              Jag tycker också att det är mycket värdefullt med det engagemang
              som finns här i riksdagen för friluftslivets organisationer. Det
              visar inte minst dessa 54 motioner.
            </seg>
          </u>
          <u>
            <seg>
              När det gäller frågan om pengar ska jag däremot säga att det
              är helt klart att friluftslivets organisationer även framöver
              kommer att få statliga bidrag. Det är ingen tvekan om det. Men
              det finns ingenting som är lättare än att i opposition stå och
              lova mer pengar. Jag vet att det är många som genom åren har tränat
              på den modellen. Men jag tycker att den kanske passar särskilt
              dåligt i en tid just när vi är i en ekonomisk kris. Alla vet det,
              och alla vet vilka kostnader som man får vara med och betala för
              det. Just den delen av löftet tycker jag inte är någon stor poäng.
            </seg>
          </u>
          <u>
            <seg>
              Jag håller med Gunvor G Ericson om att organisationen Svenskt
              Friluftsliv verkligen spelar en mycket stor roll. Jag är likaså
              övertygad om att den rollen stegvis kan utvecklas så att man får
              en ännu större roll för utvecklingen av de olika friluftsorganisationer
              som ingår i Svenskt Friluftsliv. Jag tror också att vi tillsammans
              kan skapa både styrka och stadga såväl för själva organisationernas
              liv som för samarbetet med staten.
            </seg>
          </u>
          <u>
            <seg>
              Vi bereder nu det förslag vi ska lägga fram. Jag har en mycket
              tydlig inriktning på att vi ska kunna lägga fram det, klart och
              tydligt, så att beslut kan tas nästa vår. Jag tänker inte alls
              vara passiv, för jag tycker att detta är viktigt.
            </seg>
          </u>
          <u>
            <seg>
              Vi kommer dessutom att tillsammans med Svenskt Friluftsliv ordna
              en satsning under våren 2010 bland annat med en konferens som
              vi håller tillsammans med Naturvårdsverket för att tillsammans
              utveckla en vision och en inriktning för det fortsatta arbetet
              med friluftsorganisationerna. Vi kommer också att följa forskningsprogrammet
              Friluftsliv i förändring som ett annat sätt att skapa kunskap
              och långsiktiga förutsättningar för friluftslivet.
            </seg>
          </u>
          <u>
            <seg>
              Jag är beredd att fortsätta att stödja det värdefulla arbete
              som friluftsorganisationerna utför. Det tänker jag vara aktiv
              i.
            </seg>
          </u>
          <note type="speaker">
            Anf. 50 GUNVOR G ERICSON (mp):
          </note>
          <u>
            <seg>
              Herr talman! Det är glädjande att ministern vill vara aktiv i
              det. Rent praktiskt är det dock så att mulle behöver ersättning
              för att ha möjlighet att ta emot så många barn som möjligt.
            </seg>
          </u>
          <u>
            <seg>
              En investering i denna verksamhet kan ses som en investering
              i folkhälsa. Jag delar ministerns syn att delaktighet och att
              få komma ut i naturen är bra för demokratin. Det är helt enkelt
              en folkhälsofråga. Då är frågan: Vad vill vi använda statens medel
              till? Ministern säger att det är lätt att utlova medel i opposition
              ja, naturligtvis kan man tycka det. Men det handlar i vår budget
              om en ökning på 10 miljoner kronor, att jämföra med exempelvis
              idrottsrörelsen som har 1,8 miljarder i ersättning från staten.
              Det är alltså ganska lite pengar vi pratar om. Det gäller mer
              principen, om man är beredd att öka stödet till Svenskt Friluftsliv
              eller inte. Nu har vi gjort det i vår budget, och jag hoppas att
              de rödgröna kan hålla kvar det när vi lägger fram en gemensam
              budget till våren.
            </seg>
          </u>
          <u>
            <seg>
              Det stöd som i dag går till Svenskt Friluftsliv motsvarar 12:50
              kronor per medlem, att jämföra med idrottsrörelsens 500 kronor
              per medlem. Skillnaden är att friluftslivet inte har tävlingsidrott
              medan idrottsrörelsen har det.
            </seg>
          </u>
          <u>
            <seg>
              Det finns också förändringar på skattesidan som man skulle kunna
              titta på. När Livräddningssällskapet har verksamhet i ena änden
              av bassängen har de helt andra skatteregler än vad simklubben
              har för nästan samma verksamhet i andra änden av bassängen. Det
              finns mycket vi skulle kunna se över inom det här området för
              att göra det möjligt för föreningarna inom Svenskt Friluftsliv
              att ta emot ännu fler människor.
            </seg>
          </u>
          <u>
            <seg>
              Jag tyckte inte att jag riktigt fick svar på min fråga om ni
              diskuterar en ny modell för medelstilldelningen. Jag uppfattar
              ändå att ministern och jag är ganska överens om att Svenskt Friluftsliv
              i dag har växt till sig som organisation och har en stabil verksamhet.
              Jag var med på den tiden det hette Frisam och fick som vikarierande
              ledamot i riksdagen möjlighet att följa med på deras tankedagar,
              när man spånade fram hur man skulle jobba framåt och när forskningsprogrammet
              Friluftsliv i förändring var i sin linda. Jag tror att detta har
              betytt väldigt mycket för organisationen och att man nu skulle
              kunna ha möjlighet att ta ett större ansvar.
            </seg>
          </u>
          <u>
            <seg>
              Jag tror på att man kan ge den idéburna rörelsen i Sverige möjlighet
              att växa och fördela sina egna medel, till exempel inom Svenskt
              Friluftsliv. Jag vill gärna höra mer från ministern om hur ni
              diskuterar i regeringen när det gäller de här modellerna, eftersom
              svaret inte innehöll någonting om det. En modell skulle kunna
              vara att Svenskt Friluftsliv, såsom i en myndighets ställe, är
              med och fördelar de här pengarna. Då får också de idéburna organisationer
              som finns inom Svenskt Friluftsliv en större autonomi: Hur vill
              vi fördela medlen, och hur vill de investera medlen?
            </seg>
          </u>
          <u>
            <seg>
              När det handlar om att höja anslaget till denna typ av verksamhet
              skulle dessa 10 miljoner vara en ganska billig investering och
              en där man får ut mycket effekt av sina pengar jämfört med många
              andra saker, som dyra vägbyggen.
            </seg>
          </u>
          <note type="speaker">
            Anf. 51 Miljöminister ANDREAS CARLGREN (c):
          </note>
          <u>
            <seg>
              Herr talman! Jag tar först frågan om hur vi ska bygga upp formerna
              för friluftsorganisationernas samverkan i framtiden. Som jag sagt
              tidigare tycker jag att Svenskt Friluftsliv spelar en väldigt
              stor roll som organisation, och jag ser också att organisationen
              stegvis kan skapa förutsättningar för allt större styrka och stadga
              i samarbetet, både mellan organisationerna och gentemot staten.
              Jag är absolut beredd att fortsätta att diskutera hur vi ska kunna
              utveckla den rollen. Jag tycker också att man då kan titta på
              vilken roll Svenskt Friluftsliv kan spela när det gäller bidragen.
            </seg>
          </u>
          <u>
            <seg>
              Jag tycker dock att det är att göra frågan om Svenskt Friluftslivs
              roll alldeles för enkel att göra detta till bara en pengafråga.
              Det är ingen som ifrågasätter att skogsmulle inte skulle finnas
              på så många ställen i landet om det inte fanns pengar. Å andra
              sidan kan heller ingen förneka att det faktum att scoutrörelsen
              har blivit så otroligt stor och stark inte beror på att den fått
              stora pengasummor. Den är i dag Sveriges största barn- och ungdomsrörelse
              med över 100 000 medlemmar, internationellt 38 miljoner. Det är
              inte statliga bidrag som har skapat den styrkan och storleken
              utan helt andra saker. Därför tycker jag att det är det vi ska
              diskutera.
            </seg>
          </u>
          <u>
            <seg>
              Det är också det jag menar när jag säger att det inte finns någonting
              enklare än att stå här och säga: Satsa nu 10 miljoner till! 10
              miljoner här och 10 miljoner där, stora pengar på andra håll och
              ännu större pengar på ytterligare andra håll om vi är så lättsinniga
              kommer det till sist att innebära att vi gör stora felprioriteringar.
            </seg>
          </u>
          <u>
            <seg>
              Friluftslivet har 12:50 kronor per medlem, säger Gunvor Ericson,
              att jämföra med 500 kronor för idrottsrörelsen. Själva vill ni
              nu satsa någon eller kanske några enstaka kronor till per medlem.
              Låtsas inte att det gör så stor skillnad! Det är inte det som
              skulle göra skillnad för exempelvis scoutrörelsen, och det vet
              du också innerst inne. Det är andra saker som kommer att vara
              viktigare, och dem vill jag gärna vara med och diskutera.
            </seg>
          </u>
          <note type="speaker">
            Anf. 52 GUNVOR G ERICSON (mp):
          </note>
          <u>
            <seg>
              Herr talman! Det är klart att det inte är den exakta summan i
              kronor och ören som är viktig. Den uppfattningen delar jag. Men
              det har betydelse. Det skulle inte finnas mulle i den omfattning
              det gör i dag om det inte också fanns statligt stöd. Att säga
              att det inte har betydelse alls tror jag är väldigt fel.
            </seg>
          </u>
          <u>
            <seg>
              Sedan hoppas jag att regeringen tar intryck av den opinion som
              nu finns i riksdagen. När det gäller att det skulle vara en felprioritering
              att lägga 10 miljoner här och 10 miljoner där är det klart att
              man måste se till helheten naturligtvis! I Miljöpartiets budget
              har vi gjort prioriteringen att vi tycker att det är viktigt med
              10 miljoner till. Om man ser till att de har 24,9 miljoner nu
              är det en väldigt stor ökning totalt sett, även om det naturligtvis
              inte kommer i närheten av Riksidrottsförbundet.
            </seg>
          </u>
          <u>
            <seg>
              Båda dessa organisationer har väldigt många medlemmar tre miljoner
              är medlemmar i idrottsrörelsen och ungefär två miljoner i de organisationer
              som är med i Svenskt Friluftsliv. Därutöver finns Naturskyddsföreningen,
              som också bedriver friluftsverksamhet och som har många medlemmar.
              Vi pratar ändå om väldigt många människor som skulle kunna få
              en ökad möjlighet när vi diskuterar hur vi kan stärka de här föreningarna.
              Det ekonomiska incitamentet är en del.
            </seg>
          </u>
          <u>
            <seg>
              Det gläder mig att ministern säger att man ska se över detta
              och ha en konferens ihop med Naturvårdsverket. Jag tycker dock
              att det är lite konstigt att man har låtit det hänga i luften,
              att man bara avvecklar Friluftsrådet inget nytt är tillsatt och
              att det sedan är Naturvårdsverket självt som ska fördela pengarna
              till dess att regeringen har bestämt sig. Det tycker jag känns
              lite passivt tyvärr.
            </seg>
          </u>
          <note type="speaker">
            Anf. 53 Miljöminister ANDREAS CARLGREN (c):
          </note>
          <u>
            <seg>
              Herr talman! Jag tycker att det var synd, Gunvor Ericson, att
              du blev så mycket smalare på slutet. Du började trots allt med
              ett rätt brett anslag, och det håller jag med om: Det är viktigt
              med friluftsorganisationernas roll i Sverige, och det är viktigt
              att tillsammans med friluftsorganisationerna utveckla formerna
              för hur arbetet ska gå till. Det bygger både på den erfarenhet
              och på de kunskaper som finns i organisationerna och dessutom,
              vilket jag pekade på, det arbete som görs genom forskning och
              genom att utveckla nya vägar att gå. Vi har också planerna på
              ett brett samarbete med friluftsorganisationerna, bland annat
              genom den konferens jag nämnde.
            </seg>
          </u>
          <u>
            <seg>
              Allt detta tycker jag är viktigt och bra, och jag är övertygad
              om att det kan leda till väldigt bra insatser från organisationen
              Svenskt Friluftsliv. Vi kan ytterligare utveckla vilken roll det
              ska spela. Men det blir lite platt, smalt och kanske också förvirrat
              om man ger intrycket av att jag har ifrågasatt det statliga bidraget.
              Det handlade inte alls om det. Jag vet dock att det alltid är
              lockande att vifta med några kronor till, och det kommer nog varje
              opposition i varje del av världen alltid att göra.
            </seg>
          </u>
          <u>
            <seg>
              Precis som svalan som inte gör någon sommar är det tyvärr så
              att en motion från Miljöpartiet inte gör någon skillnad om den
              inte också leder till majoritet i riksdagen, och dit är det trots
              allt rätt lång väg att gå. Men jag hörde vilka förhoppningar Gunvor
              G Ericson hade, och det är väl bara att önska lycka till med dem.
              Under tiden arbetar vi vidare med att steg för steg åstadkomma
              de förändringar för friluftslivet som ska kunna utveckla arbetet
              där.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2009/10:16 om effekter av regeringens
            skattesänkningar
          </note>
          <note type="speaker">
            Anf. 54 Finansminister ANDERS BORG (m):
          </note>
          <u>
            <seg>
              Herr talman! Raimo Pärssinen har frågat mig vad jag avser att
              göra för att bryta en utveckling av växande ekonomiska klyftor
              i landet.
            </seg>
          </u>
          <u>
            <seg>
              Det växande utanförskapet har under de senaste decennierna lagt
              grunden för ökade klyftor i samhället. Alliansregeringen har sedan
              tillträdet 2006 tagit flera viktiga steg för att återupprätta
              full sysselsättning. Drivkrafterna för arbete har blivit starkare,
              arbetsmarknadspolitiken har reformerats och vägarna tillbaka från
              sjukskrivning till arbete har blivit fler och bredare. Samtidigt
              har kostnaderna för att anställa personal sänkts, och det har
              blivit enklare och mer lönsamt att starta och driva företag. Regeringens
              politik bedöms på sikt leda till ca 125 000 fler i arbete. När
              fler arbetar och färre försörjer sig på sociala ersättningar minskar
              gradvis inkomstskillnaderna i samhället.
            </seg>
          </u>
          <u>
            <seg>
              Den kraftiga internationella lågkonjunkturen har slagit hårt
              mot den exportberoende svenska ekonomin. I den globala finanskrisens
              spår är risken stor att arbetslösheten biter sig fast på samma
              sätt som skedde efter 90-talskrisen. Vi ska inte upprepa tidigare
              misstag. Jobbpolitiken inriktas nu på att dämpa fallet i sysselsättningen
              och motverka att arbetslösheten biter sig fast. Tack vare en ansvarsfull
              finanspolitik med stora överskott tidigt under mandatperioden
              har Sverige nu manöverutrymme att driva den kanske mest expansiva
              finanspolitiken av alla OECD-länder. Därmed kan de långsiktiga
              åtgärderna för att återupprätta full sysselsättning förstärkas.
            </seg>
          </u>
          <u>
            <seg>
              Avslutningsvis vill jag understryka att inkomstspridningens utveckling
              är nära kopplad till kapitalinkomsterna och följer utvecklingen
              på börsen och bostadsmarknaden. Under andra halvåret 2007 fram
              till våren 2009 har utvecklingen på börsen varit svag. Regeringens
              prognos över inkomstutvecklingen under åren 2008 och 2009 pekar
              därför på minskade inkomstskillnader. Därefter antas inkomstskillnaderna
              åter öka i takt med stigande börskurser. Någon kontinuerlig ökning
              av inkomstspridningen under mandatperioden bedöms således inte
              ske.
            </seg>
          </u>
          <note type="speaker">
            Anf. 55 RAIMO PÄRSSINEN (s):
          </note>
          <u>
            <seg>
              Herr talman! Tack för svaret, finansministern!
            </seg>
          </u>
          <u>
            <seg>
              I regeringsförklaringen sade statsminister Reinfeldt följande:
              Vi vill inte se växande klyftor mellan dem som har jobb och dem
              som står utanför. Han sade vidare: I arbetslöshetens skugga tvingas
              många till stora uppoffringar. Därför är det viktigt att krisens
              bördor fördelas rättvist. Att vi fortsatt anstränger oss för att
              hålla ihop Sverige.
            </seg>
          </u>
          <u>
            <seg>
              Jag ska vara så fräck här i riksdagens kammare att jag säger
              att detta är lögn och förbannad retorik. Regeringen har sänkt
              skatterna med i runda tal 85 miljarder kronor, och nu säger man
              i regeringsförklaringen att krisens bördor ska fördelas rättvist.
              Låt oss granska detta påstående.
            </seg>
          </u>
          <u>
            <seg>
              Faktum är att 80 procent av skattesänkningarna har gått till
              den rikaste hälften av Sveriges befolkning. Sveriges rikaste tiondel
              har fått nästan lika mycket som 60 procent av folket tillsammans.
              Samtidigt har arbetslösa och sjuka fått mindre att leva av.
            </seg>
          </u>
          <u>
            <seg>
              Jag kan ge exempel låt mig ta några offentliga personer. Till
              exempel har det framkommit i Aftonbladet att riksdagens talman
              fått sin skatt sänkt med 100 000 kronor per månad. Samtidigt kan
              vi läsa i dagens Aftonbladet att Kent Öst i Gävle har fått sänkt
              sjukpenning från 11 000 kronor till 3 800 kronor i månaden. Han
              måste flytta in till sin mamma. Kent Öst är 61 år.
            </seg>
          </u>
          <u>
            <seg>
              Vi kan också ta andra exempel statsministern och hans fru har
              fått en kraftig skattesänkning motsvarande nästan 100 000 kronor
              per år. Samtidigt har vi våra pensionärer runt om i landet. De
              är pensionärer i det enda land där pensionärer beskattas hårdare
              än de som arbetar.
            </seg>
          </u>
          <u>
            <seg>
              Nu ska regeringen fortsätta att sänka skatterna, och det gör
              man med lånade pengar. Alla prognoser säger och regeringen säger
              det själv att vi går mot en allt högre arbetslöshet, en massarbetslöshet.
              Ungdomsarbetslösheten rusar, och samtidigt lånar regeringen till
              skattesänkningar. Försörjningsstödet i kommunerna, det som allmänt
              kallas socialbidrag, rusar i väg och belastar kommunernas ekonomi
              kraftigt.
            </seg>
          </u>
          <u>
            <seg>
              I detta kan vi utläsa att folk får mindre pengar och blir fattiga.
              Då måste frågan bli: Varför satsar regeringen hela tiden på de
              redan välbeställda? Det är många som tvingas till stora uppoffringar,
              säger regeringen. Men varför undantar regeringen miljonärerna?
              Vi fortsätter att anstränga oss för att hålla ihop Sverige, säger
              Reinfeldt i regeringsförklaringen. Men hur kan ökade skillnader
              mellan fattig och rik hålla ihop Sverige? För mig som socialdemokrat
              är det ganska ofattbart.
            </seg>
          </u>
          <u>
            <seg>
              Hur kan ökade skillnader mellan dem som har ett arbete och dem
              som är utan bidra till att hålla ihop Sverige? Tror regeringen
              att ökade skillnader i samhället ger högre produktivitet? Varför,
              finansminister Borg?
            </seg>
          </u>
          <note type="speaker">
            Anf. 56 CARL B HAMILTON (fp):
          </note>
          <u>
            <seg>
              Herr talman! Jag tror i och för sig att Anders Borg kan svara
              för sig, men jag tycker att det som Raimo Pärssinen sade var lite
              provokativt. Han talade om att det är de redan välbeställda som
              får skattesänkningarna.
            </seg>
          </u>
          <u>
            <seg>
              Sanningen är att jobbskatteavdraget för det är väl det som avses
              framför allt går till låg- och medelinkomsttagare. Det är de som
              får de stora fördelarna av detta, och det är också därför Socialdemokraterna
              i sanningens ögonblick har accepterat tre av fyra jobbskatteavdrag.
              Varför skulle ni annars ha gjort det? Skulle ni ha accepterat
              skattesänkningar som skapar ökade klyftor? Jag tror att Raimo
              Pärssinen och hans parti får välja linje. Tycker de att jobbskatteavdragen
              är dåliga och ökar klyftorna får de väl gå emot dem, men det gör
              de inte. De accepterar dem ett efter ett tre av fyra.
            </seg>
          </u>
          <u>
            <seg>
              Man kan i den här situationen välja olika linjer i politiken.
              En av dem är att till varje pris se till att människor om möjligt
              aldrig hamnar i arbetslöshet, och har de hamnat i arbetslöshet
              ska de tillbaka till arbetslivet så snabbt som möjligt. Det är
              den effektivaste vägen mot en jämnare fördelning av inkomster
              och på sikt också förmögenheter.
            </seg>
          </u>
          <u>
            <seg>
              Därför blir det så konstigt när ni prioriterar en politik som
              innebär högre ersättning till dem som inte har arbete, att det
              med er politik är mer förmånligt att inte vara i arbete än att
              vara i arbete. Det är ett sätt att cementera de klyftor som uppstår
              på grund av en icke önskvärd arbetslöshet. Ni cementerar med er
              politik de klyftor som den utifrån kommande krisen åstadkommer.
              Arbetslinjen cementerar inte, utan den syftar till att driva människor
              tillbaka till arbetslivet.
            </seg>
          </u>
          <u>
            <seg>
              Varför är ni då emot en allmän obligatorisk arbetslöshetsförsäkring?
              Varför är ni emot det om ni är så bekymrade för de här klyftorna?
              Hade vi haft en allmän obligatorisk arbetslöshetsförsäkring på
              samma sätt som sjukförsäkringen blev allmän och obligatorisk på
              1950-talet hade situationen under de 50 åren sedan dess varit
              betydligt bättre med en jämnare fördelning. Men under 50 år har
              Socialdemokraterna aldrig aktualiserat den frågan. Därmed har
              ni drivit en politik som tid efter annan vid varje lågkonjunktur
              har tenderat att cementera de klyftor som arbetslösheten vid konjunkturnedgångar
              har skapat.
            </seg>
          </u>
          <note type="speaker">
            Anf. 57 MIKAEL DAMBERG (s):
          </note>
          <u>
            <seg>
              Herr talman! Jag blev lite förvånad över hur finansministern
              väljer att svara. Först blev jag förvånad över en sak han skriver,
              att tack vare en ansvarsfull finanspolitik med stora överskott
              har vi nu möjligheter att agera i Sverige. Det var ett oväntat
              erkännande till det rödgröna samarbetet under förra mandatperioden
              eftersom det var den förra regeringen som skapade överskotten.
              Finansministern väljer att inför kammaren redovisa detta och säga
              att det är det som ger möjligheter att agera. Det är spännande
              och bra, för det är ett erkännande till den rödgröna ekonomiska
              politiken under förra mandatperioden.
            </seg>
          </u>
          <u>
            <seg>
              Vad gör finansministern därefter? Jo, han sänker skatterna med
              85 miljarder, och i dagsläget säger han att vi inte har råd att
              säkra jobben i kommuner och landsting. När vi säger att det behövs
              ett ökat bostadsbyggande i samhället säger han att det inte finns
              några pengar för att öka bostadsbyggandet. När vi säger att det
              behövs ökade investeringar i samhället finns det inga pengar för
              att klara de stora investeringar som behöver göras i samhället
              därför att man har sänkt skatterna med 85 miljarder och därmed
              inte har några pengar i dag. Det är en lite svår logik. Det stora
              berömmandet gick till den förra regeringen, och sedan står man
              där utan att kunna göra några stora insatser just nu på grund
              av att man har slarvat bort en del av det utrymme som fanns.
            </seg>
          </u>
          <u>
            <seg>
              Sedan blir det lite parodiskt. Argumenten för de stora skattesänkningarna
              är att det på sikt bör leda till 125 000 fler arbeten. Men vilka
              arbeten har det skapat? Det är inte så att det skapas väldigt
              mycket arbeten på den svenska arbetsmarknaden i dag. Snarare var
              det, för att tala om regeringens egen politik före valet, utanförskapet
              som skulle pressas tillbaka. Jag såg inte någon statistik i det
              här svaret över hur utanförskapet har utvecklats under regeringens
              tid, men det är allmänt känt att det med Moderaternas eget sätt
              att räkna på före valet är 70 000 fler i utanförskap i dag. På
              något sätt har det inte hakat i riktigt.
            </seg>
          </u>
          <u>
            <seg>
              Jag delar uppfattningen att kapitalinkomsterna spelar en stor
              roll för inkomstspridningen. Men regeringen är väl knappast stolt
              över hur börsen och bostadsmarknaden har utvecklats och det sätt
              varpå de bidragit till att utjämna inkomstspridningen i samhället.
              Är det bra att börsen har gått dåligt, för då har inkomstspridningen
              minskat? Är det detta som räddar regeringens fördelningspolitik
              eftersom skattepolitiken de facto har vidgat klyftorna, inte bara
              mellan pensionärer och dem som arbetar utan också mellan människor
              i största allmänhet?
            </seg>
          </u>
          <u>
            <seg>
              Jag vill avsluta med att fråga: Menar finansministern att den
              samlade skattepolitik som regeringen har bedrivit har bidragit
              till att minska klyftorna i samhället?
            </seg>
          </u>
          <note type="speaker">
            Anf. 58 Finansminister ANDERS BORG (m):
          </note>
          <u>
            <seg>
              Herr talman! Låt oss konstatera att vi har ett besvärligt ekonomiskt
              läge i Sverige och i många andra länder. Vi har en internationell
              kris av ett slag som vi inte har upplevt på väldigt många år.
              Då har arbetslösheten ökat i väldigt många länder. Den har ökat
              i euroområdet, och där är den nu ordentligt hög, väsentligt högre
              än i Sverige. Det finns länder, Finland och Tyskland, som ligger
              på ungefär samma nivå som vi och som också drabbats. Det finns
              många länder, som Frankrike och USA, och jag kan fortsätta med
              en lång lista, som har en väsentligt högre arbetslöshet än Sverige
              och som på det sättet har drabbats hårdare.
            </seg>
          </u>
          <u>
            <seg>
              Krisen har slagit hårt mot oss. Vi är en öppen exportberoende
              nation, så det är naturligt att den slår hårt mot oss. Men en
              väldigt stor skillnad mot länder som Spanien, Storbritannien och
              USA är att vi inte kommer att behöva sanera de offentliga finanserna
              under de kommande åren, utan vi är på väg tillbaka till balans
              och överskott. Riksbanken tror i sin bedömning, som redovisades
              i går, att vi är tillbaka på överskott redan 2012 med den finanspolitik
              som nu ligger.
            </seg>
          </u>
          <u>
            <seg>
              Vi kommer inte att behöva göra som man i Spanien, Storbritannien
              eller USA behöver göra och genomföra kraftiga åtstramningar som
              kommer att slå hårt mot hushållen via skatterna och mot viktiga
              välfärdsverksamheter, därför att man kommer att behöva göra nedskärningar
              för att kunna finansiera den krispolitik som man har bedrivit
              utifrån väldigt stora underskott.
            </seg>
          </u>
          <u>
            <seg>
              Sverige har tillsammans med Finland och Danmark de starkaste
              offentliga finanserna av alla industriländer, och det ska vi naturligtvis
              vara väldigt stolta och glada över. Det är tack vare att den här
              regeringen har tagit ett oerhört stort ansvar för att bedriva
              en ansvarsfull krispolitik och stå emot överbudspolitiken, som
              i andra länder lett till att man sedan tvingats fram till offentligfinansiella
              åtgärder.
            </seg>
          </u>
          <u>
            <seg>
              Det vi har gjort för att möta krisen är att stimulera efterfrågan
              i svensk ekonomi. Vi har gett extra pengar till kommunerna så
              att de kan fylla i den tillfälliga nedgång av inkomsterna som
              vi sett. Vi har storsatsat på infrastruktur. Vi har sänkt skatten
              för pensionärer och hushåll och hållit uppe köpkraften. Vi har
              mer än nästan alla andra länder satsat på aktiva åtgärder. Sverige
              och Norden lyfts fram som en modell när det gäller att göra aktiva
              insatser tidigt under den här krisen. Vi har satsat på kunskap
              i utbildningssystemet därför att det på lång sikt är viktigt för
              att människor ska kunna vara trygga i arbetslivet.
            </seg>
          </u>
          <u>
            <seg>
              Vi har förstärkt arbetslinjen, både genom att ha försäkringssystemen
              som omställningsförsäkringar och genom att göra det mer lönsamt
              att arbeta. Vi fortsätter att stärka företagsklimatet så att det
              blir fler anställningar.
            </seg>
          </u>
          <u>
            <seg>
              Det här är en bred, balanserad och väl avvägd krispolitik.
            </seg>
          </u>
          <u>
            <seg>
              Låt oss understryka att de som gör bedömningar av hur vår krispolitik
              fungerar understryker vikten av att vårda människors arbetskraftsdeltagande,
              att vårda arbetsutbudet också i kristider och att inte upprepa
              misstagen från 70- och 80-talen och skicka ut folk i permanent
              utanförskap. Det är den politik som vi har bedrivit, och det är
              den politik som jag är övertygad om kommer att leda till att den
              svenska modellen på nytt visar sig vara en modell som är bättre
              än i många andra länder för att hantera en kris i världsekonomin.
            </seg>
          </u>
          <u>
            <seg>
              Jag tycker att det är fel att vi för den här debatten som Raimo
              Pärssinen gör och går till brutala personangrepp mot enskilda
              politiker och försöker misstänkliggöra vår politik och säga att
              det skulle handla om att gynna enskilda personer. Jag kan upprepa
              här att Mona Sahlin fick 130 000 i skattesänkning på sin månadsinkomst
              på 138 000 under den socialdemokratiska regeringen via sänkt fastighetsskatt
              och kompensation för egenavgifter. Men det är inte vad det här
              handlar om. Det här handlar om ansvar, om trygghet, om välfärd
              och vad vi vill ha för samhälle. Ett samhälle som bygger på full
              sysselsättning och en krispolitik som för människor tillbaka i
              arbete det är en politik som skapar ett rättvist samhälle. Det
              är den politiken vi står för. Det är den politiken som lägger
              grunden för full sysselsättning och ett bra och tryggt välfärdssamhälle.
            </seg>
          </u>
          <note type="speaker">
            Anf. 59 RAIMO PÄRSSINEN (s):
          </note>
          <u>
            <seg>
              Herr talman! Det kan synas brutalt att ta exempel, men exemplen
              finns. Varför inte använda det konkreta exemplet och peka på effekterna
              av regeringens skattepolitik?
            </seg>
          </u>
          <u>
            <seg>
              Vi i skatteutskottet fick besök av Kronofogdemyndigheten, som
              beskriver en mycket ansträngd situation framöver. Antalet hus
              som går på exekutiv auktion, det vill säga därför att man inte
              har råd att betala husen, stiger kraftigt. Därför är man tvungen
              att lämna hus och hem, trots låga räntor.
            </seg>
          </u>
          <u>
            <seg>
              En förklaring som vi fick från myndigheten är att denna regering
              har sänkt ersättningarna från a-kassan. Det är brutalt, Anders
              Borg. Det tycker vi är brutalt, inte att peka på levande exempel
              på hur skatten slår. Man får alltså sälja och lämna sina fastigheter.
            </seg>
          </u>
          <u>
            <seg>
              Man klarar inte av sitt uppehälle, arbetslösheten stiger och
              det är massflykt från a-kassan, och samtidigt har den här regeringen
              satsat kraftigt på dem som redan har mycket.
            </seg>
          </u>
          <u>
            <seg>
              Varför är det alltid så, Anders Borg, att den här regeringen
              ska stimulerar dem som redan är rika? Varför har ni den synen?
              När man säger att jobbskatteavdraget är till för låg- och medelinkomsttagarna
              gömmer man sig under täcket. Tittar man lite längre ned ser man
              att alla med stora förmögenheter har fått jättestora skattesänkningar.
            </seg>
          </u>
          <u>
            <seg>
              Det sker två parallella rörelser här. Det handlar om den politiska
              rörelsen, där fördelningspolitiken har riktat sin udd mot dem
              som har lägre inkomster men gynnar dem med stora inkomster. Det
              här visar riksdagens utredningstjänst också. Det är fakta. Sedan
              må regeringen tycka att det här är det enda sättet att skapa fler
              jobb, men precis som Mikael Damberg sade rusar arbetslösheten.
              Utanförskapet ökar, och samtidigt fortsätter regeringen att sänka
              skatter med lånade pengar. Det är inte ansvarsfullt för mig.
            </seg>
          </u>
          <u>
            <seg>
              Anders Borg vet men det säger han och regeringen sällan eller
              aldrig att arbetslösheten har stigit snabbare i Sverige än i jämförbara
              länder i Europa. Så är det. Det är också ett faktum som regeringen
              inte kan bortse ifrån.
            </seg>
          </u>
          <u>
            <seg>
              Jag återkommer till mina frågor. Hur kan det vara så att man
              i regeringsförklaringen säger att man ska hålla ihop landet och
              samtidigt via sin skattepolitik ser till att inkomstskillnaderna
              ökar? Hur kan det vara så att Öst i Gävle får gå ned från 11 000
              till 3 800 därför att han är arbetslös och sjuk? Det sker samtidigt
              som stora skattesänkningar har getts till dem som redan har stora
              förmögenheter.
            </seg>
          </u>
          <u>
            <seg>
              För mig och för oss socialdemokrater är inte det att hålla ihop
              Sverige. Jag tycker att det vore lämpligt om vi kunde vara överens
              om det som riksdagens utredningstjänst säger, Anders Borg. Annars
              måste finansministern säga att det är fel. Det är faktiskt så
              att 80 procent av skattesänkningar har gått till den rikare hälften
              av Sveriges befolkning. Om inte detta är sant, stå då här i talarstolen
              och säg att utredningstjänsten ljuger! Jag tror inte att de ljuger.
              De talar sanning.
            </seg>
          </u>
          <note type="speaker">
            Anf. 60 CARL B HAMILTON (fp):
          </note>
          <u>
            <seg>
              Herr talman! Man får ett intryck av att det är skattepolitiken
              som avgör fördelningen mellan rika och fattiga i Sverige. I själva
              verket handlar det om skillnaden mellan dem som har arbete och
              dem som inte har arbete eller hur många de är. Det är det som
              är avgörande för fördelningspolitiken. Det är därför som den här
              regeringen satsar så oerhört hårt på att vara konsekvent med arbetslinjen.
            </seg>
          </u>
          <u>
            <seg>
              Låt mig understryka en sak, nämligen att regeringen har hållit
              uppe sysselsättningen i kommuner och landsting och de arbetade
              timmarna i kommuner och landsting. Så sent som i går fick vi i
              finansutskottet en föredragning. Sveriges Kommuner och Landsting
              beräknar att antalet arbetade timmar i kommuner och landsting
              är oförändrat under hela krisen och kommer att vara oförändrat
              under de kommande åren.
            </seg>
          </u>
          <u>
            <seg>
              Regeringen driver en expansiv politik, som finansministern påpekade.
              Det är den effektivaste metoden för att hindra en stigande arbetslöshet.
              Där lånar vi. Vi lånar alltså till en expansiv politik. Oppositionen
              lånar också till en expansiv politik på utgiftssidan, men ni har
              ingen strategi för hur dessa åtaganden ska minska. Ni talar alltid
              som om pengarna kommer att gå till permanent ökade utgifter. Vad
              händer då? Ja, då uppstår strukturella underskott, och de underskotten
              måste tas tillbaka genom åtstramningar i politiken eller genom
              högre räntor framöver.
            </seg>
          </u>
          <u>
            <seg>
              Er politik hänger inte ihop. Ni lånar till ökade permanenta utgifter,
              men ni talar inte om hur de på sikt ska täckas upp.
            </seg>
          </u>
          <u>
            <seg>
              Sedan har vi diskussionen om att arbetslösheten i Sverige stiger
              snabbare än i andra länder. Det är möjligt att den gör det, men
              Sverige är inte precis likt de andra länderna. Vi är ett mindre
              land, vi har en mindre hemmamarknad och vi är mer exportorienterade.
              Det kommer kanske att studsa tillbaka så att vi får en snabbare
              återhämtning än andra länder. Behåll det argumentet i minnet!
            </seg>
          </u>
          <note type="speaker">
            Anf. 61 MIKAEL DAMBERG (s):
          </note>
          <u>
            <seg>
              Herr talman! Jag har fortfarande lite svårt att få detta att
              gå ihop. Först säger finansministern att det är tack vare den
              här regeringen som ni hade ett stort överskott i statsbudgeten
              när ni tillträdde. Det är lite svårt att få det att gå ihop. Han
              säger att det är tack vare den här regeringen som vi har stått
              emot överbudspolitiken. Det är därför som vi fortfarande har en
              ansvarsfull ekonomisk politik. Sedan står det i svaret att samtidigt
              har Sverige kanske den mest expansiva finanspolitiken av alla
              länder.
            </seg>
          </u>
          <u>
            <seg>
              Du får välja vilket ben du vill stå på. Antingen har ni fört
              en ansvarsfull politik och hållit i pengarna, och det är därför
              vi hade ett överskott under den förra mandatperioden, eller också
              har ni fört den mest expansiva finanspolitiken i hela Europa och
              satt sprätt på pengarna. Du kan inte använda båda argumenten samtidigt.
              Du får välja ett av dem.
            </seg>
          </u>
          <u>
            <seg>
              Jag tror att det är rätt att investera. Jag hoppas att vi är
              överens om att den förra regeringen skapade ett överskott som
              gjorde det möjligt att investera i dåliga tider. Ni väljer att
              återkommande investera i en sak i varje sammanhang. Oavsett vilken
              regeringsperiod det handlar om är era investeringar, som det heter,
              skattesänkningar, och mest för dem som tjänar mest. Så är det
              den här regeringsperioden också.
            </seg>
          </u>
          <u>
            <seg>
              Nu går ni vidare och säger att det kan behövas ytterligare insatser
              för att få fart på jobben, för ni har en arbetslinje, som det
              heter. Då ska man låna till skattesänkningar igen. Hur mycket
              ska ni låna till skattesänkningar eftersom jobben försvinner fortare
              i Sverige än i andra länder? De försvinner fortare än i andra
              exportberoende länder runt omkring oss. Ungdomsarbetslösheten
              i Sverige stiger så att vi nu har den högsta ungdomsarbetslösheten
              i Europa tillsammans med Spanien. Det sker under tiden som ni
              lånar till skattesänkningar. Kan det vara så att det finns något
              som är fel i regeringens jobbpolitik som inte leder till de här
              jobben? Den leder bara till ökade klyftor och till att ni nu inte
              har pengar för att sätta stopp för de uppsägningar av 60 000 lärare
              och sjuksköterskor i skolan och vården de kommande åren som regeringen
              räknar med. Den leder till att man inte har råd att göra de insatser
              som behövs på bostadsmarknaden för investeringar som bygger Sverige
              starkare.
            </seg>
          </u>
          <note type="speaker">
            Anf. 62 Finansminister ANDERS BORG (m):
          </note>
          <u>
            <seg>
              Herr talman! Låt oss vara tydliga med att Sverige har de starkaste
              offentliga finanserna, tillsammans med Norge, Danmark och några
              ytterligare länder, och den mest expansiva politiken därför att
              vi har gått ifrån väldigt stora överskott till relativt betydande
              underskott, men mindre underskott i jämförelse med alla andra
              länder. Det bekräftas i alla undersökningar att Sverige är ett
              av de länder som har den mest expansiva finanspolitiken. Vi har
              en mycket expansiv penningpolitik och får därtill stöd från växelkursen.
              Den ekonomiska politiken i Sverige är mer expansiv än i praktiskt
              taget alla jämförbara länder. I princip får man väl vara medlem
              i den socialdemokratiska riksdagsgruppen för att lyckas förneka
              detta.
            </seg>
          </u>
          <u>
            <seg>
              Här driver man tesen att den socialdemokratiska politiken bygger
              på att återställa rättvisan, och man nämner pensionärerna. Men
              vi vet hur Socialdemokraterna tänker återställa rättvisan mellan
              pensionärer och löntagare. Det ska ske genom att man höjer skatten
              för löntagare. När vi räknar på Socialdemokraternas förslag ser
              vi att det blir 30 kronor om dagen i höjd skatt för en lärare
              på ett yrkesgymnasium. För en pensionär blir det en skattesänkning
              på 45 kronor om dagen. Det är alldeles uppenbart och enkelt att
              räkna på. Om ni lämnar in er politik till lämpliga experter kommer
              de att belägga detta. Ni sänker skatten för pensionärerna med
              4 kronor om dagen och höjer den med 30 kronor om dagen för en
              gymnasielärare på ett yrkesgymnasium. Det är den politik Socialdemokraterna
              står för.
            </seg>
          </u>
          <u>
            <seg>
              Vi talar om vad vi gör mot krisen, och det är inte så att Socialdemokraterna
              satsar på investeringar, på kommuner eller på infrastruktur. Det
              är bidrag man satsar på. I den socialdemokratiska budgeten går
              17 miljarder till arbetsmarknadspolitiska Amsåtgärder och bidragsförstärkningar.
              Det handlar om 14 miljarder kronor i förstärkningar av a-kassan
              om man också lägger till det som görs på inkomstsidan. Det är
              alltså sex gånger så mycket pengar som satsas på att permanent
              återställa bidragssystemen jämfört med vad man satsar på kommunerna.
              Det är sex gånger så mycket pengar till bidragssystemen jämfört
              med vad man satsar på att sänka skatten för pensionärer. Det är
              sjutton gånger så mycket pengar jämfört med vad man satsar på
              att investera i infrastruktur. Man satsar 1 miljard på infrastrukturen
              och 17 miljarder på bidragssystem och gamla Amsåtgärder. Det är
              inte en politik som någon ekonom jag någonsin har stött på har
              rekommenderat som krispolitik.
            </seg>
          </u>
          <u>
            <seg>
              Höj ersättningen i transfereringssystemen permanent så att människor
              lämnar arbetsmarknaden! Det är exakt motsatsen till den politik
              som rekommenderas av oss och av samtliga experter. Det är en ineffektiv
              krispolitik som har dramatiskt negativa effekter på svensk ekonomis
              produktionsförmåga långsiktigt. Det är en utomordentligt skadlig
              politik som vi verkligen får hoppas aldrig kommer att genomföras
              i Sverige.
            </seg>
          </u>
          <u>
            <seg>
              Ta nu detta med rättvisan och skatterna! Jag har roat mig med
              att räkna ordentligt på kompensationen för egenavgifterna och
              jobbskatteavdraget, för att ta ett litet enkelt exempel. De är
              relativt likartade i storleksordning. Jag tror att det handlar
              om 70 eller 80 miljarder i båda fallen, och de är alltså ungefär
              lika stora. Den enda skillnad vi kan se är att i decilgrupperna
              7, 8 och 9 är förbättringarna större med kompensationen för egenavgifter.
              I övrigt är de rätt likartade.
            </seg>
          </u>
          <u>
            <seg>
              Den stora skattereform som Socialdemokraterna gjorde hade alltså
              en sämre rättviseprofil ur ett snävt socialdemokratiskt perspektiv.
            </seg>
          </u>
          <u>
            <seg>
              Lägg sedan till Socialdemokraternas vurm för att ta bort arvs-
              och gåvoskatten och förmögenhetsskatten som ni kämpade för så
              hårt under den socialdemokratiska regeringsperioden. Det har vi
              läst om i Erik Fichtelius intervjubok med Göran Persson där han
              beredvilligt berättade om hur viktigt det var att ta bort förmögenhetsskatten.
              Det är klart att det inte har annorlunda fördelningseffekter om
              en socialdemokratisk regering tar bort förmögenhetsskatten än
              om en borgerlig regering gör det. Det har ju samma effekt!
            </seg>
          </u>
          <u>
            <seg>
              Ni har tyvärr ingen krispolitik. Vi har en ansvarsfull politik
              som skapar trygghet, lägger grunden för välfärd, ger arbete, skapar
              sysselsättning och lägre arbetslöshet. Det är en bra krispolitik,
              och det är den som vår regering står för.
            </seg>
          </u>
          <note type="speaker">
            Anf. 63 RAIMO PÄRSSINEN (s):
          </note>
          <u>
            <seg>
              Herr talman! Det är alltid roligt att ha de här fördelningspolitiska
              debatterna med finansministern, för han blir upprörd. Det kanske
              är så att det känns lite kymigt? När vi pratar om dagens verklighet
              vill han gärna prata 90-tal. Han vill gå bakåt i tiden då, men
              det är ju faktiskt så att när Kent Öst, 61 år, är tvungen att
              flytta hem till mamma i Gävle för att han inte klarar av sin ekonomi
              har samtidigt människor med stora förmögenheter fått sänkta skatter.
              Det sker samtidigt, Anders Borg, och det är ingenting som håller
              ihop landet.
            </seg>
          </u>
          <u>
            <seg>
              När kommuner och landsting måste säga upp 60 000 människor och
              skicka ut dem i en urusel a-kassa så att många måste söka socialbidrag
              för att få täckning för sina kostnader sker det ytterligare skattesänkningar,
              och det sker med lånade pengar. Det är ansvarslöst, och det är
              upprörande.
            </seg>
          </u>
          <u>
            <seg>
              När vi ska prata om detta att utanförskapet växer i Sverige vill
              Anders Borg prata om andra länder eller andra tider. Riksdagens
              utredningstjänst konstaterar att denna regering fördelningspolitiskt
              vrider 80 procent av alla pengar till den rikaste hälften. Det
              vill inte Anders Borg prata om. Det vill inte Carl B Hamilton
              heller. Det ger jobb, säger ministern. Och i svaret skriver han
              också att det ger jobb. Hur då? Arbetslösheten bara stiger. Se
              på verkligheten!
            </seg>
          </u>
          <u>
            <seg>
              Vi kommer att fortsätta den här diskussionen. Ni lånar pengar
              till att sänka skatten. Ni sänker skatten orättvist. Ni driver
              ut arbetslösa och sjuka, till exempel Kent Öst i Gävle. Det är
              horribelt!
            </seg>
          </u>
          <u>
            <seg>
              Sedan vill jag, herr talman, lugna ned mig lite grann och säga
              att jag gratulerar finansministern till att han fällde två älgar
              under den kungliga jakten. Men när det gäller rättvis fördelningspolitik
              kan det närmast liknas vid ett skott i foten.
            </seg>
          </u>
          <note type="speaker">
            Anf. 64 Finansminister ANDERS BORG (m):
          </note>
          <u>
            <seg>
              Herr talman! Jag får tacka Raimo Pärssinen, och även Carl B Hamilton
              och Mikael Damberg, för en god debatt. Den har varit väldigt belysande.
            </seg>
          </u>
          <u>
            <seg>
              Den socialdemokratiska skattepolitiken, där kärnan handlade om
              att ta bort förmögenhetsskatten, ta bort arvs- och gåvoskatten
              och genomföra kompensation för egenavgifter, har en fördelningsprofil
              som är problematisk om man ska använda den socialdemokratiska
              normen. Jag tror att många av de här åtgärderna var bra. De lade
              grund för fler företag, bättre tillväxt och fler människor i arbete,
              precis som de åtgärder vi har vidtagit. Men fördelningsmässigt,
              låt oss komma ihåg att den rikaste fjärdedelen av kompensationen
              av egenavgift fick 45 procent av skattesänkningen. Det är ungefär
              42 procent för jobbavdraget. När man jämför de två är det alldeles
              uppenbart att även med den enligt min uppfattning felaktiga normen
              är jobbskatteavdraget mer rättvist än kompensationen för egenavgifter.
            </seg>
          </u>
          <u>
            <seg>
              Vi har lagt en väldigt tydlig krispolitik. Det är en expansiv
              finanspolitik, en tydlig satsning på aktiva åtgärder, tydliga
              förstärkningar av arbetslinjen och jobbpolitik för fler i arbete.
              Det leder till mer trygghet och välfärd. Det är att ta ansvar
              att ha starka offentliga finanser. Det ger välfärd, det ger trygghet
              och det ger jobb och full sysselsättning. Det är vår politik.
            </seg>
          </u>
          <u>
            <seg>
              Mot det står Socialdemokraterna som bara satsar på bidrag och
              Ams. De lägger sjutton gånger mer pengar till bidrag och Ams än
              till infrastrukturinvesteringar. Det är sex gånger mer till bidrag
              än till pensionärer, och det är sex gånger mer till bidrag än
              till kommuner. Det är Socialdemokraternas politik. Det är en politik
              som skulle cementera utanförskapet och arbetslösheten och öka
              orättvisorna.
            </seg>
          </u>
          <u>
            <seg>
              Här har vi de två alternativen i svensk politik.
            </seg>
          </u>
          <u>
            <seg>
              En trygg och samlad allians satsar på kommuner och andra viktiga
              verksamheter, satsar på arbetslinjen, investerar i aktiva åtgärder
              och tar på sikt Sverige tillbaka till full sysselsättning. Det
              är ett tryggt alternativ, och det är naturligtvis det alternativet
              som vi ska stödja.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2009/10:18 om beskattning av studentrum
          </note>
          <note type="speaker">
            Anf. 65 Finansminister ANDERS BORG (m):
          </note>
          <u>
            <seg>
              Herr talman! Mikael Damberg har frågat kommun- och finansmarknadsministern
              dels om han avser att ta några initiativ med anledning av att
              man kan betrakta ett enskilt rum utan till exempel eget kök som
              en fullvärdig bostad som kan beläggas med kommunal fastighetsavgift
              som en sådan, dels hur han ser på kritiken som har framförts från
              landets studentbostadsförvaltare. Arbetet inom regeringen är så
              fördelat att det är jag som ska svara på interpellationen.
            </seg>
          </u>
          <u>
            <seg>
              Mikael Dambergs frågor är ställda mot bakgrund av att fastighetsavgiften
              för bostäder i hyreshusenheter beräknas med utgångspunkt i antalet
              bostadslägenheter. Definitionen av bostadslägenheter överensstämmer
              med den som finns i olika andra lagar som knyter an till definitionen
              av bostadslägenhet i jordabalken. Det ligger ett värde i att ha
              en enhetlig definition utan specialundantag.
            </seg>
          </u>
          <u>
            <seg>
              För många hus med studentbostäder kommer fastighetsavgiftens
              fasta belopp, som för 2009 är 1 272 kronor per bostadslägenhet,
              att överstiga 0,4 procent av taxeringsvärdet. För dessa hus blir
              i stället taxeringsvärdet styrande för fastighetsavgiftens storlek.
              Studentbostäderna får därvid del av den 2007 genomförda generella
              sänkningen av skattesatsen på bostäder i hyreshus till 0,4 procent
              av taxeringsvärdet. Som framgår av propositionen om kommunal fastighetsavgift
              kommer regeringen särskilt att följa frågan om behovet av att
              stimulera utbudet av studentbostäder.
            </seg>
          </u>
          <note type="speaker">
            Anf. 66 MIKAEL DAMBERG (s):
          </note>
          <u>
            <seg>
              Herr talman! Tack, finansministern, för svaret på den här interpellationen!
            </seg>
          </u>
          <u>
            <seg>
              Jag kan börja med att säga att bakgrunden till interpellationen
              var ett antal besök på universitet och högskolor i Stockholmsregionen.
              Vid ett av de besöken, vid Stockholms universitet, fick jag en
              fråga som handlade om något som jag inte kände till tidigare.
              Jag fick klart för mig att Stiftelsen Stockholms Studentbostäder
              hade ansökt om ett förhandsbesked avseende den kommunala fastighetsavgiften
              för så kallade studentrum.
            </seg>
          </u>
          <u>
            <seg>
              Jag hade inte hört talas om frågan förut, och jag förstod då
              att det var någon form av juridisk process på gång då man skulle
              få ta del av förhandsbeskedet. Alldeles innan svaret levererades
              fick jag också klart för mig att förhandsbeskedet är givet. Det
              är givet på det sättet att studentrum i de exempel som togs upp
              är att betrakta som bostäder precis som andra.
            </seg>
          </u>
          <u>
            <seg>
              Jag blev ändå lite förvånad över det tvärsäkra svaret från finansministern
              eftersom jag tyckte att det inte var en helt enkel fråga att ta
              ställning till då det får lite konstiga konsekvenser, kan man
              tycka, att ett studentrum som inte har dusch och kök och alltså
              inte de normala faciliteter som en vanlig bostad har man delar
              ju med andra helt självklart ska ingå i begreppet och därmed få
              en fastighetsavgift som är exakt samma som andra bostäder som
              har alla de här faciliteterna.
            </seg>
          </u>
          <u>
            <seg>
              Anledningen till att jag ställde frågan var från början att jag
              ville veta hur regeringen tänkt. Jag vet att regeringar i en del
              tidigare förarbeten definierat bostad samt att det ibland inte
              varit helt klockrent hur definitionen av studentrum ska se ut
              och hur det ska beskrivas. Det är en definitionsfråga när det
              ska uppfattas som ett eget bostadsrum.
            </seg>
          </u>
          <u>
            <seg>
              Nu fick jag svar, och det är tydligt att finansministern, om
              jag tolkat det rätt, redan när man skissade på det nya fastighetsskattesystemet
              ansåg att det var korrekt, alltså att det var tänkt att studentrum
              utan dusch och kök skulle beskattas på samma sätt som en vanlig
              lägenhet. Jag tolkar svaret på det sättet men vill ändå fråga
              finansministern: Var det så ni hade tänkt när ni införde den kommunala
              fastighetsskatteavgiften?
            </seg>
          </u>
          <note type="speaker">
            Anf. 67 Finansminister ANDERS BORG (m):
          </note>
          <u>
            <seg>
              Herr talman! Låt oss till att börja med konstatera att i grund
              och botten är Socialdemokraterna och alliansen överens i den här
              frågan. I grund och botten tycker Socialdemokraterna som regeringen.
              Man har inte föreslagit någon annan, förändrad, norm för hur vi
              ska upprätthålla fastighetsbeskattningen i Sverige, utan man stöder
              det nuvarande regelverket vilket, som jag redovisade, framgår
              av jordabalken och som går igenom hela lagstiftningen i skattefrågorna.
              Det är på goda grunder Socialdemokraterna har den hållningen.
              Ett enhetligt regelverk i skattesystemet är nämligen en nödvändighet
              för att vi ska kunna upprätthålla någorlunda ordning och reda.
            </seg>
          </u>
          <u>
            <seg>
              Det leder till att vi får bekymmer. När vi drar en gräns får
              vi alltid människor som hamnar på den ena eller andra sidan, och
              det kan alltid finnas specialfall där man borde vidga skattefriheten.
              Jag kan möjligtvis tycka att det ibland finns skäl att göra den
              typen av överväganden, men jag kan också tycka att det är lite
              förvånande när Mikael Damberg som socialdemokrat ställer sig positiv
              till en sådan opinion.
            </seg>
          </u>
          <u>
            <seg>
              Jag har uppfattat att en grundläggande socialdemokratisk idé
              är att vi ska ha en relativt stark välfärdsstat och en relativt
              hög beskattning på människor. Då blir det naturligtvis märkligt
              om man plötsligt ska göra undantag på det ena och det fjärde och
              det femte stället.
            </seg>
          </u>
          <u>
            <seg>
              Det här är inte en alldeles enkel fråga. Vi har en definition
              av bostad. De flesta studenter bor i bostäder. De allra flesta
              studenter bor inte i studentbostäder utan i andra typer av fastigheter.
              På samma sätt som de får betala moms, liksom socialavgifter när
              de arbetar, får de betala en fastighetsavgift när de bor.
            </seg>
          </u>
          <u>
            <seg>
              Man kan naturligtvis ha synpunkter på att fastighetsskatten generellt
              är för hög eller något sådant, men jag tror att vi ska ha ett
              samhälle som bygger på att skola, sjukvård och en mängd andra
              verksamheter finansieras offentligt. Då måste man också stå upp
              för att vi har ett någorlunda väl fungerande skattesystem, att
              vi måste kunna göra rimliga gränsdragningar och ha en rimlig enhetlighet
              i den skattelagstiftning som vi har. Därför anser jag inte att
              det finns ett stort behov av att börja ändra på dessa regelverk.
            </seg>
          </u>
          <u>
            <seg>
              Jag har förstått att även Miljöpartiet och Vänsterpartiet i grund
              och botten delar regeringens hållning i detta eftersom Socialdemokraterna,
              Miljöpartiet och Vänsterpartiet har gjort en skattereform, ett
              fastighetsskatteförslag, där de inte föreslår några förändringar
              av definitionen på bostäder. Jag föreställer mig att man inom
              det rödgröna vänsterblocket är överens i frågan, och det är givetvis
              glädjande.
            </seg>
          </u>
          <note type="speaker">
            Anf. 68 MIKAEL DAMBERG (s):
          </note>
          <u>
            <seg>
              Herr talman! Jag hade hoppats att finansministern inte skulle
              använda en raljerande ton. Jag jobbar, som han säkert vet, med
              utbildningsfrågor och är inte någon fastighetsskatteexpert. Det
              är rimligt att man frågar till exempel finansministern, som varit
              med om att utforma det nya förslaget, om detta var tanken bakom
              förslaget. Sedan är jag väl medveten om att vi köpt delar av det
              fastighetsskatteförslag som regeringen lagt fram eftersom vi ser
              ett värde i att ha långsiktiga spelregler när det gäller skatt
              på boendet. Vi vill dock göra förändringar i det system som regeringen
              föreslagit för att öka rättvisan, något som jag tror är oerhört
              viktigt att göra. Det är emellertid en helt annan diskussion.
            </seg>
          </u>
          <u>
            <seg>
              När det gäller studentbostäder kan jag rent generellt säga att
              många studenter som jag träffar på universitet och högskolor är
              mycket oroade över situationen på studentbostadsmarknaden. Bostadsbyggandet
              har sjunkit dramatiskt sedan den nuvarande regeringen tillträdde
              eftersom man tog bort det investeringsstöd som fanns för byggandet
              av hyreslägenheter. Det har påverkat byggnationen rätt kraftigt.
            </seg>
          </u>
          <u>
            <seg>
              Vi vet från olika studentenkäter att det finns ganska många studenter
              som väljer att inte fullfölja sina studier i Stockholm på grund
              av den allvarliga bostadssituationen. Generellt kan man alltså
              säga att detta är en viktig fråga. Därför frågade jag om det var
              en genomtänkt tanke. Jag trodde nämligen att det kunde få en del
              konstiga konsekvenser.
            </seg>
          </u>
          <u>
            <seg>
              När jag skrev interpellationen tog jag reda på en del om bakgrunden
              och kunde konstatera att lagstiftaren i förarbetena till jordabalken
              skriver att studentrum torde utgöra en bostadslägenhet men anger
              också att frågan om vad som utgör en bostadslägenhet får avgöras
              av rättstillämpningen och en bedömning göras från fall till fall
              av vad som egentligen är en lägenhet, hur mycket som ska finnas
              i en lägenhet och så vidare.
            </seg>
          </u>
          <u>
            <seg>
              Jag trodde nog att det fanns en rättstillämpning som gick att
              använda. Nu har jag fått svar av finansministern. Han är tydlig.
              Han visste redan detta. Det var en genomtänkt plan. Jag tycker
              personligen att det är lite märkligt att man gör en förändring
              av skattesystemet som de facto innebär att en studentlägenhet
              utan dusch och köksmöjligheter ska beskattas på samma sätt som
              en stor lägenhet som har dessa faciliteter.
            </seg>
          </u>
          <u>
            <seg>
              Frågan kanske måste angripas på andra sätt än så här. Vi socialdemokrater
              har i fastighetsskatteöverenskommelsen med Miljöpartiet och Vänsterpartiet
              föreslagit en justering av fastighetsskatten också på hyresbostäder.
              Det kan vara ett svar till de studenter som tycker att regeringen
              glömmer bort dem.
            </seg>
          </u>
          <note type="speaker">
            Anf. 69 Finansminister ANDERS BORG (m):
          </note>
          <u>
            <seg>
              Herr talman! Jag beklagar om Mikael Damberg uppfattade det som
              att jag raljerade över hans viktiga fråga. Det var inte min avsikt.
            </seg>
          </u>
          <u>
            <seg>
              Vi har kanske lite olika syn på skattesystemet. Jag är lite förvånad
              över den hållning Mikael Damberg som socialdemokrat har. Socialdemokraterna
              är ett stort och ofta ansvarsfullt parti. Det betyder att man
              har ett ansvar för att vårda grunderna för det som vi kallar den
              svenska modellen. En del av den är skattesystemet.
            </seg>
          </u>
          <u>
            <seg>
              När man har ansvar för skattefrågor möter man näst intill dagligen
              olika grupper som anser att man bör ändra reglerna så att de får
              en något lägre skattebelastning. Det ska man göra om det är den
              mest effektiva åtgärden för att uppnå ett annat politiskt mål.
              Jag tror till exempel att jobbskatteavdraget är viktigt för sysselsättningspolitiken.
              Det måste dock vägas på samma sätt som vi väger olika andra utgifter.
              Alla prioriteringar måste göras noggrant. Där kommer Mikael Damberg
              och jag att göra olika bedömningar. Det är viktigt att vi tar
              ett ansvar för att vårda skattesystemet. En av de uppgifter som
              åligger det statsråd som har skatteansvaret är att försvara skattegränsdragningarna
              när det är nödvändigt.
            </seg>
          </u>
          <u>
            <seg>
              Jag vill inte säga till Mikael Damberg att jag är expert på jordabalken
              eller definitionen av vare sig studentfastigheter eller hyresbostäder;
              det är jag inte. Men det är min uppgift som statsråd att försvara
              det regelverk vi har, för om vi hela tiden flyttar gränserna på
              ett sätt som gör att fiskus får lite mindre pengar och vi får
              lite större kryphål i vårt skattesystem blir det bekymmer.
            </seg>
          </u>
          <u>
            <seg>
              Jag kan ha stor respekt för att man vill satsa på studenterna,
              om vi diskuterar allmän välfärdspolitik. Det är en fullt legitim
              och rimlig uppfattning. I så fall tycker jag att man hellre ska
              göra det på studiemedelssidan eller diskutera vad man kan göra
              för att förbättra utbildningssystemet. Vi kan ha olika uppfattningar
              om ifall det ska vara lånedelen eller bidragsdelen man gör någonting
              åt.
            </seg>
          </u>
          <u>
            <seg>
              Låt oss inte gå omvägar över skattesystemet, utan låt de rättsvårdande
              myndigheterna, Skatteverket och det gällande regelverket råda.
              På så sätt kan vi upprätthålla en god ordning i skattesystemet.
            </seg>
          </u>
          <note type="speaker">
            Anf. 70 MIKAEL DAMBERG (s):
          </note>
          <u>
            <seg>
              Herr talman! Det blir lite lustigt när Anders Borg i både den
              föregående och denna debatt talar om ansvarsfullhet i skattesystemet
              samtidigt som han har sprätt i väg 85 miljarder på skattesänkningar.
              Där gick det väldigt snabbt att göra av med pengar. Det var inga
              problem med det. Nu går han vidare och föreslår i årets budget
              att man ska låna till skattesänkningar för att, om jag förstod
              det rätt, Anders Borg tror att det leder till ökad sysselsättning.
              Vi ser det inte riktigt i statistiken just nu. För vissa, särskilt
              för dem med höga inkomster, går det lätt att sänka skatten och
              göra om skattesystemet. Då för Anders Borg ingen diskussion om
              det ansvarsfulla i att göra det.
            </seg>
          </u>
          <u>
            <seg>
              När jag lyfter upp frågan huruvida det kan handla om en lapsus
              i arbetet eller om det är klokt, och jag får ett svar och en redogörelse
              för rättstillämpningen efter att jag skrivit interpellationen,
              är mitt konstaterande att jag tycker att vi ska göra något åt
              hyressituationen när det gäller studentbostäder. Om det ska vara
              exakt denna förändring återstår väl att se. Nu har jag förstått
              hur regeringen resonerar.
            </seg>
          </u>
          <u>
            <seg>
              Vi har i vår alternativa skattepolitik föreslagit en skattesänkning
              för hyresfastigheter, vilket naturligtvis även kommer att påverka
              studentbostäderna. Framför allt har vi en helt annan, expansiv
              bostadspolitik som påverkar studenternas möjligheter att skaffa
              ett boende och därmed också uppfylla sina utbildningsdrömmar.
              Vi har därutöver en mer genomtänkt högskolepolitik, som gör att
              fler unga människor kan förverkliga sina möjligheter att studera.
              Den debatten skulle jag ta i vilket annat sammanhang som helst.
            </seg>
          </u>
          <u>
            <seg>
              Jag hoppas att finansministern tycker att det är intressant att
              ledamöter som inte är skatteteoretiker också ger sig in och ställer
              frågor om det som är aktuellt på bostadsmarknaden för studenter.
              Det kommer jag att förbehålla mig rätten att göra även fortsättningsvis.
            </seg>
          </u>
          <note type="speaker">
            Anf. 71 Finansminister ANDERS BORG (m):
          </note>
          <u>
            <seg>
              Herr talman! Jag välkomnar naturligtvis Mikael Dambergs engagemang
              i skattefrågan. Men vi har inte samma utgångspunkt eller uppfattning.
            </seg>
          </u>
          <u>
            <seg>
              Damberg angriper oss för ofinansierade skattesänkningar genom
              jobbavdraget. Jobbskatteavdraget uppgår till 85 miljarder och
              kompensationerna för egenavgifter till 72 miljarder. Jag förstår
              att Socialdemokraterna nu har sagt nej till 17 miljarder av jobbskatteavdraget,
              för då blir det perfekt avvägt. Om man sänker skatten med 70 miljarder
              är det ansvarsfullt, för det gjorde man med kompensationerna för
              egenavgifter. Men sänker man den med 80 miljarder är det höjden
              av ansvarslöshet.
            </seg>
          </u>
          <u>
            <seg>
              Praktiskt taget varje gång man genomförde kompensationer för
              egenavgifter lånade staten pengar. Det var år efter år då Socialdemokraterna
              lånade för att sänka skatterna, med den retorik de själva använder.
              Inte en krona av det gick till pensionärerna, utan alltihop gick
              till löntagarna. Det är den verklighet vi har med jobbavdraget
              och kompensationerna för egenavgifter.
            </seg>
          </u>
          <u>
            <seg>
              Vi har olika syn i utbildningspolitiken. Jag skulle inte överdramatisera
              det, men det är naturligtvis så att vi tror att en bra utbildningspolitik
              bygger på hög kvalitet i utbildningsplatserna, att vi har kompetenta
              lärare som har möjligheter att undervisa studenterna och att vi
              har ett någorlunda rimligt och väl avvägt studiefinansieringssystem.
              Det kan vi fortsätta att diskutera. Jag är inte utbildningspolitiker,
              men jag tror att det är fel väg att försöka hantera studenternas
              ekonomiska situation genom att gå in och ändra i jordabalken eller
              förändra definitionen av begreppet fastighet. Jag tror att man
              ska ta det mer direkt. Man ska inte gå omvägen över skatterna
              när man vill uppnå en förbättrad ekonomisk situation för studenterna.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            KOM(2009)447
          </note>
          <note>
            KOM(2009)456
          </note>
          <note>
            KOM(2009)236
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 oktober
          </note>
          <u>
            <seg>
              Thomas Bodström
            </seg>
          </u>
          <u>
            <seg>
              Thomas Bodström
            </seg>
          </u>
          <u>
            <seg>
              Thomas Bodström
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            Gunilla Carlsson
          </note>
          <note>
            Gunilla Carlsson
          </note>
          <note>
            Matilda Ernkrans
          </note>
          <note>
            Aleksander Gabelic
          </note>
          <note>
            Matilda Ernkrans
          </note>
          <note>
            Karin Åström
          </note>
          <note>
            Carina Adolfsson Elgestam
          </note>
          <note>
            Anne Ludvigsson
          </note>
          <note>
            Åke Sandström
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 3 november.
          </note>
          <note>
            18 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 22 oktober
          </note>
          <note>
            Carina Hägg
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 3 november.
          </note>
          <note>
            19 § Kammaren åtskildes kl. 12.42.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
