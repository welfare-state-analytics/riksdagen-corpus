<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--19</head>
          <docDate when="2009-10-22 00:00:00">2009-10-22 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:19
          </note>
          <note>
            Torsdagen den 22 oktober
          </note>
          <note>
            Kl. 12:00 - 16:06
          </note>
          <note>
            1 § Justering av protokoll
          </note>
          <note>
            Justerades protokollet för den 16 oktober.
          </note>
          <note>
            2 § Ledighet
          </note>
          <note>
            Andre vice talmannen meddelade att Anna König Jerlmyr (m) ansökt
            om fortsatt ledighet under tiden den 23 oktober23 november.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Curt Linderoth (m) skulle fortsätta
            att tjänstgöra som ersättare för Anna König Jerlmyr.
          </note>
          <note>
            3 § Anmälan om kompletteringsval till arbetsmarknadsutskottet
          </note>
          <note>
            Andre vice talmannen meddelade att Moderata samlingspartiets
            riksdagsgrupp anmält Curt Linderoth som suppleant i arbetsmarknadsutskottet
            under Anna König Jerlmyrs fortsatta ledighet.
          </note>
          <note>
            Andre vice talmannen förklarade vald under tiden den 23 oktober23
            november till
          </note>
          <note>
            suppleant i arbetsmarknadsutskottet
          </note>
          <note>
            4 § Utökning av antalet suppleanter i finansutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i finansutskottet skulle utökas
            från 26 till 27.
          </note>
          <note>
            Kammaren medgav denna utökning.
          </note>
          <note>
            5 § Val av extra suppleant i finansutskottet
          </note>
          <note>
            Företogs val av extra suppleant i finansutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i finansutskottet
          </note>
          <note>
            6 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2009/10:24
          </note>
          <note>
            Interpellation 2009/10:24 Försenad utbetalning av arbetslöshetsersättning
          </note>
          <note>
            Interpellationen kommer att besvaras torsdagen den 5 november
            2009.
          </note>
          <note>
            Skälet till dröjsmålet är tjänsteresor.
          </note>
          <note>
            Karin Renman
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            8 § Vissa socialförsäkringsfrågor, m.m.
          </note>
          <note>
            Föredrogs
          </note>
          <note type="speaker">
            Anf. 1 LISELOTTE OLSSON (v):
          </note>
          <note>
            Fru talman! Vi ska med anledning av det här betänkandet, som
            heter Vissa socialförsäkringsfrågor, m.m. , diskutera och besluta
            om diverse saker. Och i mitt anförande ska jag ge ris och faktiskt
            också en nejlika till högersidan.
          </note>
          <note>
            Den första halva nejlikan får ni för ert förslag om att personer
            med aktivitetsersättning ska ges möjlighet att inrymmas i det
            så kallade särskilda högriskskyddet, det vill säga att arbetsgivaren
            kan få ersättning från Försäkringskassan för sina kostnader för
            sjuklönen.
          </note>
          <note>
            Vänsterpartiet menar att möjligheterna för unga med aktivitetsersättning
            att komma ut på arbetsmarknaden måste förbättras. Ett steg i detta
            kan just vara att man ska slippa betala sjuklönekostnaderna. Det
            har utgjort ett hinder, tror vi. Men jag är förstås inte nöjd,
            för regeringens förslag är långt ifrån tillräckligt.
          </note>
          <note>
            I dag har vi en exceptionellt hög arbetslöshet, det är vi ju
            eniga om, och då ska det till väldigt mycket för att en arbetsgivare
            ska anställa någon som varit eller riskerar att bli långvarigt
            sjuk.
          </note>
          <note>
            Den ekonomiska krisen driver upp arbetslösheten till nya nivåer
            varje månad, och jag tror tyvärr inte att det här räcker till.
            Som vanligt när arbetslösheten stiger är det de människor som
            har svårast att ta sig in på arbetsmarknaden som först åker ut,
            så vi måste försöka ha speciella insatser för just den här gruppen.
          </note>
          <note>
            Ungdomar är särskilt drabbade. Arbetslösheten bland ungdomar
            är skyhögt högre än bland andra åldersgrupper. Är du dessutom
            funktionshindrad är dina chanser att få jobb ännu mindre, för
            längst bak i kön hamnar självklart den som är funktionshindrad
            när också friska arbetslösa söker jobb.
          </note>
          <note>
            För att förbättra situationen för personer som drabbas av ohälsa
            och funktionsnedsättning krävs en helt annan arbetsmarknad med
            fler arbetstillfällen än i dag.
          </note>
          <note>
            Vänsterpartiet har några förslag. Inför ett utvecklingsår, det
            vill säga möjlighet att studera på högskola eller universitet
            med aktivitetsstöd, ge varje ung person en personlig arbetsförmedlare
            och inför ett personligt lönebidrag och personliga hjälpmedel,
            det vill säga att den unge vet att innan anställningen börjar
            har han eller hon rätt till de här förmånerna. Det tror jag skulle
            vara ett stort stöd. Som sagt, de idéer och förslag ni har i dag
            är bra men räcker inte till. Det behövs ännu mer insatser för
            den här gruppen.
          </note>
          <note>
            Den andra halva nejlikan ska ni få för att ni har förstått hur
            viktig närståendepenningen är och att samhället ska göra allt
            för att öka tryggheten för svårt sjuka och deras närstående. Vänsterpartiet
            tillstyrker förslaget att öka från 60 till 100 dagar. Men dess
            värre har ni urholkat tryggheten genom att sänka ersättningen
            för de försäkrade. Sedan januari 2007 har ersättningsnivån sänkts
            från 10 basbelopp till 7,5 basbelopp. Dessutom har ni ändrat beräkningsgrunden.
            Den sjukpenninggrundande inkomsten har sänkts från 100 till 97
            procent. Det här sammantaget gör att de människor som väljer att
            vara hemma för att vårda en sjuk nära anhörig riskerar att förlora
            tusenlappar varje månad.
          </note>
          <note>
            Fru talman! Slutligen är del tre i detta betänkande ett förslag
            som skulle kunna vara riktigt bra, men inte heller där lyckas
            ni fullt ut. Vi menar att de nu gällande reglerna i föräldraförsäkringarna
            skapar en stor ekonomisk utsatthet för ensamstående föräldrar
            som har ensam vårdnad. Om en ensamstående förälder till exempel
            blir sjuk och tvungen att läggas in på sjukhus kan den föräldern
            i dag inte överlåta föräldrapenningen till någon annan. Bland
            andra har organisationen Makalösa föräldrar pekat på att den här
            regeln medför att ensamstående föräldrar kan tvingas att avstå
            från vård.
          </note>
          <note>
            Vänsterpartiet välkomnar att högerregeringen äntligen tagit till
            sig de ensamståendes problem, men vi avvisar den tekniska lösning
            som ni har hittat på för den här reformen. Föräldraförsäkringsutredningen,
            som kom för några år sedan, föreslog att en särskild föräldrapenning
            skulle införas, och vi delar utredningens bedömning. En särskild
            föräldrapenning skulle bättre täcka alla barns behov av vård och
            omsorg och skulle bättre jämställa ensamstående föräldrar med
            sammanboende. Huvudmotiveringen är från vår sida att en särskild
            föräldrapenning skulle garantera samma ersättning som den ordinarie
            föräldrapenningen. Det finns ingenting som motiverar att en person
            som vårdar ett barn i det här sammanhanget ska ges den lägre ersättningen.
          </note>
          <note>
            Det är som sagt ett gott försök, men ni lyckas inte skjuta prick.
          </note>
          <note>
            Jag yrkar bifall till vår reservation nr 3.
          </note>
          <note type="speaker">
            Anf. 2 HELENA RIVIÈRE (m):
          </note>
          <note>
            Fru talman! Det här är tre förslag i samma kappa, och det är
            tre goda förslag i dubbel bemärkelse. Alla sju partierna är överens
            om det här, men Vänstern har på något sätt fått access till ett
            ymnighetshorn som gör att de alltid kan breda på med mer pengar
            till fler. Ni ser bilden framför er av Moder Svea med ymnighetshornet
            fyllt med guld, och där har Vänstern tagit plats.
          </note>
          <note>
            Det första förslaget går ut på att underlätta för arbetsgivarna
            att våga anställa. Det är ett bra exempel på vår arbetslinje.
            Arbetslinjen förutsätter ju att det finns arbetsgivare och att
            arbetsgivarna tar en risk. Arbetsgivarna är öppningen till all
            anställning och till allt som öppnar för arbetslinjen.
          </note>
          <note>
            Det är en stor risk arbetsgivarna tar i detta förslag, och därför
            möter vi det med ett högriskskydd. Vem vågar annars anställa en
            ung person utan erfarenhet på arbetsmarknaden som riskerar att
            vara borta länge?
          </note>
          <note>
            Förslaget går ut på att arbetsgivaren slipper betala sjuklön
            i ett år. Det är ett lagförslag som alla är överens om, men Vänstern
            vill ge mer.
          </note>
          <note>
            Det andra förslaget vill öka ut närståendepenningen från 60 dagar
            till 100 dagar. Det betalas ut till den som vårdar en svårt sjuk
            eller som bara stannar hos den personen. Det betalas ut som sjukpenning
            med 80 procent av SGI upp till ett tak på 7,5 prisbasbelopp, vilket
            motsvarar 26 750 kronor i månaden. Det är inte så lite. Förslaget
            berör troligen som mest ca 130 personer. Fler var det inte som
            tog ut alla 60 dagar. Det är en klar och entydig förbättring,
            men Vänstern vill ge mer.
          </note>
          <note>
            Det tredje förslaget handlar om utvidgad tillfällig föräldrapenning
            för ensamstående föräldrar. Den ensamma mamman, som det oftast
            handlar om, kan anlita en närstående person om hon själv blir
            sjuk och inte kan vårda sitt barn. Det handlar om vård av barn
            upp till tre år 120 dagar om året. Den som avstår från sitt arbete
            och träder in får ersättningen. Det gäller inte dem som arbetar
            med steglös avräkning. Även detta förslag är helt okontroversiellt,
            men Vänstern vill ge mer.
          </note>
          <note>
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note>
            Jag vill också beröra något som LiseLotte Olsson tog upp och
            som är ganska roligt. Hon vill ha en helt annan arbetsmarknad.
            Då måste man fråga sig vad arbetsmarknaden är. Det är ett ställe
            där arbetsgivare och arbetstagare möts. Någon annan arbetsmarknad
            än den som går via en arbetsgivare som anställer kan jag inte
            föreställa mig. Min rekommendation till Vänstern är att föra en
            politik som ger fler arbetsgivare, en politik för arbete, en jobbpolitik.
            Jobbpolitik är vårt mål, vår vilja, våra intentioner och vår ambition.
          </note>
          <note>
            Remissinstanserna är positiva. LO säger att det är en vällovlig
            åtgärd. Svenskt Näringsliv är positivt. Arbetsgivarverket och
            Saco är positiva, Försäkringskassan likaså.
          </note>
          <note>
            Jag vill kommentera det LiseLotte Olsson tog upp om att närståendepenningen
            är en bra reform som inte är nog. Vänstern säger att det är ett
            allvarligt hot mot den generella välfärden och den ekonomiska
            tryggheten och att det är en urholkning av socialförsäkringarna.
          </note>
          <note>
            Det är bra att vi får ett mått på urholkningen när tryggheten
            är obefintlig. Måttet är de sex månaderna under hösten 2006 när
            ersättningen var högre. Då fanns tryggheten. Dessförinnan fanns
            den inte och nu finns den inte heller, enligt Vänstern.
          </note>
          <note>
            Jag kallar detta för en urholkningsfundamentalism. Det är en
            skrämselpropaganda som jag tror slår tillbaka mot Vänstern.
          </note>
          <note>
            (Applåder)
          </note>
          <note type="speaker">
            Anf. 3 SOLVEIG ZANDER (c):
          </note>
          <note>
            Fru talman! Detta betänkande innehåller som vi tidigare hörde
            tre delar. Den första delen är det särskilda högriskskydd som
            ska införas för att medverka till att ungdomar lättare ska kunna
            komma in på arbetsmarknaden. Som centerpartist vill jag alltid
            möjliggöra för företag att på ett lättare sätt ta till sig ungdomar,
            som precis som LiseLotte Olsson sade är de som har svårast att
            komma in på arbetsmarknaden. Sist in först ut, sade LiseLotte
            Olsson. Det stämmer.
          </note>
          <note>
            Jag ser fram emot en debatt om ändrade LAS-regler som bör gynna
            denna grupp, men, LiseLotte Olsson, det är kanske i ett annat
            sammanhang vi ska föra den debatten. Den skulle dock i allra högsta
            grad spela roll i detta sammanhang.
          </note>
          <note>
            För övrigt önskade Vänsterpartiet fler åtgärder när det gäller
            möjligheter för ungdomar att komma in på arbetsmarknaden. Det
            fanns också förslag från Vänsterpartiet. Jag undrar om man inte
            känner till våra redan tidigare beslutade åtgärder och dem i budgeten
            för nästa år. Vi underlättar för ungdomar att starta eget. Vi
            medverkar till att det blir fler utbildningsplatser på både högskola
            och komvux. Det finns redan nu coacher för att hjälpa de personer
            som behöver komma in på arbetsmarknaden. Det särskilda högriskskyddet
            är en mycket viktig åtgärd för ungdomar.
          </note>
          <note>
            Den andra delen som vi avhandlar i betänkandet, fru talman, är
            närståendepenningen. Som centerkvinna är det glädjande att denna
            punkt tas upp och att vi nu får en förändring. De ensamstående
            mammorna behöver i allra högsta grad en möjlighet att slippa oron.
            Alla vet att för en ensamstående mamma gnager alltid oron: Vem
            tar hand om mina barn om det händer mig något?
          </note>
          <note>
            Att som ensamstående mamma nu slippa detta och veta att möjligheten
            finns för någon annan att ta ut föräldrapenning när man blir sjuk
            och inte kan ta hand om sitt barn underlättar jättemycket. Naturligtvis
            gäller detta även män, men vi vet som sagt att det oftast handlar
            om kvinnor.
          </note>
          <note>
            Jag sade närståendepenning, men ni hörde naturligtvis att detta
            gällde något helt annat, eller hur? Vad bra att ni i kammaren
            är med! Jag hoppas att medierna också är med och förstår att jag
            menade möjligheten att överlåta föräldrapenning till någon som
            kan ta hand om ens barn.
          </note>
          <note>
            Den tredje delen blir alltså närståendepenning, som ju är något
            helt annat. Jag kom ofta i kontakt med det här när jag arbetade
            som kurator, vilket inte var så många år sedan. Skälet till att
            man inte tog ut fullt antal dagar var att man väntade ända in
            i det sista för att kunna vara med sin närstående när denne var
            sjuk. Man tog tjänstledigt från jobbet för att kunna vara med,
            men man vågade inte ta ut närståendepenningen. Nu när den näst
            intill fördubblas blir det en oerhört viktig del för alla som
            vill vara med sina nära och kära i livets slutskede. Det är bra
            inte bara för personen i fråga utan också för samhället. Det är
            en oerhörd hjälp att få avsluta sitt liv hemma i kretsen av sina
            nära, eller att, när man ligger på sjukhuset, veta att någon som
            man tycker mycket om är där och matar en de sista dagarna i ens
            liv.
          </note>
          <note>
            Det är en väldigt viktig reform som vi nu beslutar om.
          </note>
          <note>
            Jag yrkar bifall till förslaget i betänkandet och avslag på reservationen
            från Vänsterpartiet.
          </note>
          <note type="speaker">
            Anf. 4 EMMA CARLSSON LÖFDAHL (fp):
          </note>
          <note>
            Fru talman! I dag är det tyvärr väldigt många unga som har aktivitetsersättning
            och ingen eller liten erfarenhet av arbetsmarknaden.
          </note>
          <note>
            Som arbetsgivare kan det vara svårt att våga satsa och anställa
            någon som tillhör den gruppen. En anledning till det är att arbetsgivaren
            är ansvarig för att betala sjuklön om den anställde blir sjuk
            i tidigare sjukdom eller skada eller i någon ny åkomma.
          </note>
          <note>
            Nu vill vi införa ett särskilt högriskskydd så att arbetsgivaren
            inte behöver betala ut sjuklönekostnader de första tolv månaderna
            av anställningen.
          </note>
          <note>
            Det är mycket glädjande, både för arbetsgivaren som vill anställa
            och för den som har haft aktivitetsersättning. Att underlätta
            just för de unga att komma in på arbetsmarknaden är högprioriterat.
            Detta är en del i det arbetet.
          </note>
          <note>
            Ingen av oss önskar att någon närstående eller vi själva ska
            drabbas av svår sjukdom. Tyvärr är det verkligheten i dag för
            ett flertal familjer.
          </note>
          <note>
            Vi har tidigare haft möjlighet att vara hemma 60 dagar för att
            vårda en svårt sjuk närstående. Nu vill vi utöka det till 100
            dagar. Det känns väldigt bra att vi gör det. Förhoppningsvis kan
            det underlätta för de här familjerna som redan har en svår och
            tuff tillvaro.
          </note>
          <note>
            Familjer kan se ut på många olika sätt. Det är viktigt att vi
            anpassar lagstiftningen till verkligheten. Många lever i så kallade
            kärnfamiljer, men det finns också de som lever i andra konstellationer.
          </note>
          <note>
            Ensamstående med barn är en stor grupp. Som ensamstående är man
            utsatt på många sätt. Om barnen och vårdnadshavaren blir sjuka
            samtidigt är situationen ofta ohållbar. Nu föreslår vi att ensamstående
            som själva blir sjuka ska ha möjlighet att överlåta den tillfälliga
            föräldrapenningen på någon annan. Det känns jättebra.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 5 EMMA HENRIKSSON (kd):
          </note>
          <note>
            Fru talman! Jag ska beskriva Kristdemokraternas syn på detta.
            Mycket har redan sagts i debatten av mina allianskolleger.
          </note>
          <note>
            Som kristdemokrat tycker jag att det är roligt att vi i dag kan
            fatta beslut i de här frågorna.
          </note>
          <note>
            Det handlar om ungdomar som har blivit utsorterade, som inte
            har räknats och inte fått komma in på arbetsmarknaden. Nu kan
            vi hitta ytterligare ett medel för att göra deras väg ut i arbete
            lättare.
          </note>
          <note>
            Det handlar också om andra frågor som rör familjen.
          </note>
          <note>
            Familjen har man ju med sig hela livet. Familjen ser olika ut
            och den ser olika ut under olika skeden i livet. Det handlar om
            att kunna ha familjen med sig i det allra jobbigaste. När man
            blir svårt sjuk, oavsett om det, som vi alla hoppas, inträffar
            sent i livet eller om det inträffar mycket tidigare, är det oerhört
            viktigt att vi politiker gör vad vi kan för att hitta verktyg
            som stöder familjen så att man kan ha sina nära och kära närmast.
            Det är viktigt att vi ser till att det är ett stöd och inte alltför
            mycket styrande. Vi ska inte peka ut vem som är din närstående.
            Det valet ska ligga hos dig själv. Familjen ser ju så olika ut.
          </note>
          <note>
            Utökningen från 60 till 100 dagar är verkligen välbehövlig.
          </note>
          <note>
            Jag är oerhört glad över att vi äntligen kan lösa frågan om ensamstående
            föräldrar med ensam vårdnad. Det har hittills inte funnits någon
            lösning för dem. Det handlar inte om många personer. Det handlar
            om väldigt få personer varje år, men de är utelämnade. Det är
            inte en grupp som har tillkommit det senaste året eller under
            den här mandatperioden. De här personerna har funnits långt tidigare.
            Vi har sett problemen, och med alliansregeringen löser vi nu problemen.
          </note>
          <note>
            Jag vill passa på att nämna den utredning om ekonomi och föräldrasamarbete
            vid separation som Göran Hägglund på Socialdepartementet har tillsatt
            för att titta ännu mer på detta. Många ensamstående lever i en
            oerhört utsatt ekonomisk situation. Vi måste se över helheten
            i våra system.
          </note>
          <note>
            Vi vet att de allra flesta barn fortfarande växer upp i en kärnfamilj.
            Kärnfamiljen ska stöttas. Men om man har en annan familjesituation
            som ofta är mer sårbar är det ännu viktigare att vi gör vad vi
            kan för att stödja.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 6 GÖTE WAHLSTRÖM (s):
          </note>
          <note>
            Fru talman! Som vi ser av detta betänkande har vi socialdemokrater
            inga reservationer, men vi har tre kraftiga särskilda yttranden
            som visar att vi vill gå vidare. Vi ser detta som en del på vägen
            mot någonting som kan bli mycket bättre.
          </note>
          <note>
            I gårdagens Nordendebatt och Östersjödebatt lyfte jag fram delar
            av de här frågeställningarna. Jag var representant för Nordiska
            rådet och dess välfärdsutskott i en arbetsgrupp för att titta
            på arbetsmarknaden i Östersjöregionen.
          </note>
          <note>
            Även om jag var svensk företrädare för det nordiska samarbetet
            fick jag i det arbetet ta konsekvenserna av en del av den diskussion
            som den svenska representanten kanske annars skulle ha fört när
            det gäller kritiken mot vad som händer i Sverige. Vad är det som
            händer med en ökande arbetslöshet och ökande ungdomsarbetslöshet
            och vad är det som sker med den svenska traditionella arbetsmarknadslinjen?
          </note>
          <note>
            Det var en märklig roll, men en roll jag fick ikläda mig.
          </note>
          <note>
            Nästa vecka ska jag stå här i talarstolen och diskutera en inkluderande
            arbetsmarknad på Nordiska rådets session. Det gör jag som företrädare
            för välfärdsutskottet där vi gemensamt lyfter fram en inkluderande
            arbetsmarknad och vad det betyder att ungdomar och människor med
            olika former av handikapp som i dag exkluderas från arbetsmarknaden
            får möjlighet att komma in och utveckla den kraft de har. Det
            ger delaktighet i arbetet med att bygga välfärdssamhällena.
          </note>
          <note>
            Vi i arbetarrörelsen och vi som socialdemokrater är väl medvetna
            om vad arbetet betyder för individen när det gäller ekonomiska
            förutsättningar och den sociala dimensionen av arbetslivet. Därför
            ser vi det som oerhört viktigt att vi kan utveckla detta och gå
            starkare fram med det som regeringen nu har markerat. I vårt särskilda
            yttrande lyfter vi fram dessa frågeställningar. Vi kommer att
            ta upp detta i de arbetsgrupper som vi gemensamt jobbar fram inför
            den kommande valrörelsen.
          </note>
          <note>
            Vi kommer att stå starka i det arbetet. Vi kommer att markera
            att vi har bättre och betydligt starkare inkluderande arbetsmarknad
            än den som regeringen i dag presenterar.
          </note>
          <note>
            Detta må vara ett steg på vägen, men vi kommer att kunna uppvisa
            något starkare. Jag är därför glad över att vi gemensamt i välfärdsutskottet
            nästa vecka kan presentera vår uppfattning om hur vi kan bredda
            arbetsmarknaden och de arbetsuppgifter som vi ser att våra regeringar
            behöver genomföra.
          </note>
          <note>
            Vi kommer att gå vidare med det arbetet. Detta må vara en bit
            på vägen. Vi vill gå längre.
          </note>
          <note>
            I detta anförande instämde Ronny Olander och Björn Lind (båda
            s).
          </note>
          <note>
            Överläggningen var härmed avslutad.
          </note>
          <note>
            9 § Beräkning av förmögenhet vid fastställande av vissa förmåner
          </note>
          <note>
            Föredrogs
          </note>
          <note type="speaker">
            Anf. 7 LISELOTTE OLSSON (v):
          </note>
          <note>
            Fru talman! I grunden är detta ett bra betänkande som Vänsterpartiet
            till stora delar tillstyrker. Men vi ser det bara som en tillfällig
            lösning. Det är viktigt att motverka felaktiga utbetalningar.
            Har man en förmögenhet ska den givetvis räknas med när man söker
            till exempel bostadsbidrag. Men när högern beslutade om att ta
            bort förmögenhetsskatten och i och med det även avskaffade kontrolluppgiftsskyldigheten
            varnade vi för just dessa konsekvenser. Det är därför bra att
            högerregeringen har förstått att även människor med förmögenhet
            behöver kontrolleras.
          </note>
          <note>
            Det förslag som finns i detta betänkande ser vi som sagt bara
            som en tillfällig lösning. Vänsterpartiet vill återinföra förmögenhetsskatten
            och kontrolluppgiftsskyldigheten. Även om förmögenhetsskatten
            uppvisade vissa brister menar vi att dess fördelningspolitiska
            betydelse var stor och att förmögenhetsskatten naturligtvis måste
            återinföras.
          </note>
          <note>
            Drygt 60 procent av förmögenhetsskatten betalades av den grupp
            människor som hade de högsta inkomsterna. 63 procent betalades
            av männen och 37 procent av kvinnorna. Det är tydliga siffror
            som visar att det är främst män med höga inkomster som har tjänat
            på borttagandet av förmögenhetsskatten. Det är alltså den grupp
            som regeringen konsekvent gynnar med sin politik även i detta
            fall.
          </note>
          <note>
            Fru talman! Sista delen i detta förslag handlar om att förmögenhetskontrollen
            för personer som är återbetalningsskyldiga i fråga om underhållsstöd
            ska avskaffas. Vi tycker inte att motivet för avskaffandet håller.
            Vi tycker också att ett avskaffande sänder ut fel signaler, som
            det brukar heta. Jag och Vänsterpartiet menar att det inte är
            samhällets uppgift att bekosta underhållsstödet för föräldrar
            som har en förmögenhet. Det kan de betala själva.
          </note>
          <note>
            Jag yrkar bifall till vår reservation.
          </note>
          <note type="speaker">
            Anf. 8 RONNY OLANDER (s):
          </note>
          <note>
            Fru talman! Allianspartierna avskaffade förmögenhetsskatten den
            1 januari 2008. Som en konsekvens av detta avskaffades även kontrolluppgiftsskyldigheten
            rörande tillgångar, skulder med mera den 1 januari 2009.
          </note>
          <note>
            Vi socialdemokrater motsatte oss dessa förändringar. Dessa innebär
            att regeringen nu har försatt sig i den situationen att man måste
            föreslå en ny lag om beräkning av förmögenhet inom socialförsäkringen
            och studiestödet.
          </note>
          <note>
            Eftersom förmögenhetsskatten och kontrolluppgiftsskyldigheten
            således har avskaffats anser vi att det är nödvändigt att införa
            en sådan lag som regeringen nu föreslår. Vi ställer oss av det
            skälet bakom förslaget.
          </note>
          <note>
            Det som är tråkigt att konstatera är att regeringen vid många
            tillfällen har haft väldigt bråttom. Detta är ytterligare ett
            sådant tillfälle. Ett annat tillfälle var när man skulle göra
            stora förändringar i a-kassan. Regeringen tar betydligt längre
            tid på sig i den parlamentariska Socialförsäkringsutredningen
            där dessa frågor hade kunnat diskuteras i ett sammanhang. För
            ungefär ett år sedan lovade man att det skulle komma ett förslag
            till jul precis som tomten för ett år sedan. Året därpå var det
            likadant. Vid tre tillfällen har man skrivit om detta i regeringsförklaringen.
            Vi ser nu olika förslag inom detta mycket viktiga område där ni
            har ett högt tempo och där man får lappa och laga efteråt. Detta
            är ett sådant exempel.
          </note>
          <note>
            Det är också viktigt att göra följande ideologiska konstaterande.
            När man tar bort förmögenhetsbeskattningen handlar det om i storleksordningen
            6 miljarder, 6 000 miljoner kronor. Det är inga små pengar som
            vi talar om. När man gör en fördjupad analys är det intressant
            att ställa frågan: Vem fick egentligen dessa pengar? Jo, det var
            de som hade mest och var rikast i samhället. Vart tar egentligen
            diskussionen vägen?
          </note>
          <note>
            Det är samma sak när det nu pratas om inre och yttre lösöre,
            till exempel bilar, båtar, juveler och konst. Det ska inte räknas
            med i själva underlaget och beräkningen vad gäller förmögenhetsbegreppet.
          </note>
          <note>
            Jag hade tänkt vara kortfattad, och jag har nu deklarerat var
            vi står.
          </note>
          <note>
            När jag förberedde mig för denna debatt hade jag tänkt läsa sex
            sju sidor ur betänkandet. Jag har en lite mindre referensgrupp
            som jag bad titta på detta. Jag fick då svaret: Vad står det egentligen
            där? Jag blev till och med avrådd av någon i gruppen från att
            läsa ur betänkandet. Men för dem som eventuellt följer denna debatt
            hade det varit bra att ta sig tid att fördjupa sig i detta betänkande,
            SfU5. Det är en märklig resa.
          </note>
          <note>
            När vi säger till medborgarna utanför denna kammare att de ska
            begripa allt som vi fattar beslut om är det verkligen en svår
            uppgift. Vi pratar om fusk och missbruk och de 601 blanketter
            som finns hos Försäkringskassan. Det är konstigt att vi inte har
            en sådan debatt i socialförsäkringsutskottet. Centern driver ganska
            hårt debatten om att man ska förenkla regler för företagare. Det
            har vi ingenting emot. Men jag efterlyser till kommande möte i
            vårt utskott att man ska ta ett rejält resonemang också om att
            fatta beslut som medborgarna kan begripa.
          </note>
          <note type="speaker">
            Anf. 9 LARS-ARNE STAXÄNG (m):
          </note>
          <note>
            Fru talman! Jag börjar med att yrka bifall till socialförsäkringsutskottets
            förslag om beräkning av förmögenhet vid fastställande av vissa
            förmåner den formella delen. Jag yrkar även bifall till övriga
            förslagspunkter i SfU:s betänkande 5. Jag yrkar även avslag på
            Vänsterpartiets motion.
          </note>
          <note>
            Fru talman! Riksdagen tog bort förmögenhetsskatten 2008. Det
            var en efterlängtad reform för alla som ville att svenskt kapital
            skulle bidra till svenskt näringsliv och jobb här i Sverige. Förut
            var det som bekant förmögenhetsskatt för vanliga löntagare och
            pensionärer, men det var fritt för miljardärer. Men det är historia
            nu.
          </note>
          <note>
            Som bekant har också många utredningar genom åren givit vid handen
            att förmögenhetsskatten varit nationalekonomiskt mycket olönsam.
            Naturligtvis gav den inkomster, men den gav miljardutgifter på
            det viset att om pengarna hade funnits i Sverige hade detta kapital
            arbetat och givit svenska arbeten, detta enligt utredningar inom
            LO och på många andra ställen. Men nog om detta. Det är inte det
            som vi ska debattera i dag.
          </note>
          <note>
            Det är helt riktigt att en konsekvens av denna ändring är att
            det blir svårare för samhället att överblicka storleken på förmögenheten
            vid beräkning av statens alla förmåner. Det är viktigt för legitimiteten
            i våra bidrags- och socialförsäkringssystem att människor känner
            att de personer som uppbär bidrag får försörja sig själva om de
            har en tillräckligt stor förmögenhet.
          </note>
          <note>
            Därför ska man ha kvar ett regelsystem och en kontroll så att
            inte de som har ett betydande eget kapital får del av dessa lån
            och bidrag.
          </note>
          <note>
            Men det får inte heller bli så att man på grund av fyrkantiga
            principer har ett kontrollsystem som kostar tio gånger mer än
            det som ska kontrolleras.
          </note>
          <note>
            När det gäller underhållsstödet har regeringen föreslagit, vilket
            socialförsäkringsutskottet har tillstyrkt, att man ska undanta
            det. Det beror på att det 2008 var endast 52 föräldrar i hela
            Sverige som hade en förmögenhet som påverkade återbetalningsbeloppet.
            Detta återbetalningsbelopp uppgick till 120 000 kronor. Men det
            skulle kosta 1 miljon kronor i administration att få in dessa
            120 000 kronor. Av den anledningen har regeringen ett förslag
            om att inte ta upp det till förmögenhetsberäkning. Därför yrkar
            jag avslag på Vänsterns motion.
          </note>
          <note>
            Fru talman! Jag vill avsluta mitt anförande med att säga att
            regeringen i sitt förslag har gjort en bra sammanvägning mellan
            å ena sidan ett legitimt regel- och kontrollsystem för utbetalning
            av bidrag och å andra sidan flera förenklingar i uppföljningen
            för att påtagligt minska administrationen jämfört med tidigare.
          </note>
          <note type="speaker">
            Anf. 10 RONNY OLANDER (s) replik:
          </note>
          <note>
            Fru talman! Jag tror att det på Moderaternas partikansli i alla
            datorer finns automatiskt inlagt att man ska tala om låg- och
            medelinkomsttagarna. Det skedde också denna gång. Jag vill inte
            vara taskig mot Lars-Arne Staxäng som jag i andra delar har ett
            stort förtroende för. Men han säger att låg- och medelinkomsttagarna
            tidigare fick betala förmögenhetsskatt och att de allra rikaste
            kom undan. När det gäller undantagsbeloppet på 1 ½ miljon kronor
            respektive på 3 miljoner kronor för ett par förstår jag inte riktigt
            hur ni kan vrida till det och få det till att det var låg- och
            medelinkomsttagarna som fick betala förmögenhetsskatt. Det är
            det ena.
          </note>
          <note>
            Sedan till det andra: Var finns de utredningar som säger att
            svenskt kapital nu stannar hemma, att man är så nöjd och belåten
            med att slippa förmögenhetsskatten att kapitalet stannar här och
            arbetar i Sverige?
          </note>
          <note>
            Riksdagens utredningstjänst visar att av ca 270 000 förmögenhetsskattepliktiga
            år 2007 tillhörde 60 procent den tiondel av befolkningen som har
            de högsta inkomsterna. Intäkterna av förmögenhetsskatten skulle
            ha blivit 6,9 miljarder år 2007. De hundra personer som betalade
            högsta förmögenhetsskatten betalade enligt proposition 2007/08:26
            Slopad förmögenhetsskatt m.m. tillsammans 400 miljoner kronor.
            I princip fick var och en av de här personerna tillbaka 4 miljoner
            kronor. Är det de som enligt Moderaternas sätt att se på detta
            är låg- och medelinkomsttagare? I så fall stämmer allting.
          </note>
          <note type="speaker">
            Anf. 11 LARS-ARNE STAXÄNG (m) replik:
          </note>
          <note>
            Fru talman! Först vill jag tacka för dina frågor, Ronny Olander!
            Men är det någon fråga här i riksdagen som vi har debatterat och
            där vi verkligen har tillfört landet en strategisk fördel så är
            det den om borttagandet av förmögenhetsskatten. Detta har skatteutskottet
            visat. De har haft en utfrågning av ett antal myndigheter och
            institutioner om de skadliga effekterna av förmögenhetsskatten.
            Nu är det egentligen inte den vi ska debattera, men i ett antal
            utredningar har det visat sig att flera hundra miljarder finns
            på bankkonton utanför Sverige. Enligt flera uppgifter är de pengarna
            på olika sätt på väg till svenska banker och svenska penninginstitutioner.
          </note>
          <note>
            Med det gamla systemet var det faktiskt så att det till stor
            del var vanliga löntagare som hade köpt hus, vilka sedan ökade
            i värde, som fick betala förmögenhetsskatt. Miljardärerna fick
            ni på olika sätt undanta. Den dubbelmoralen speglade socialdemokratisk
            politik på den tiden! Det tyckte faktiskt också två tidigare socialdemokratiska
            finansministrar var Ebberöds bank. Egentligen förstår jag inte
            att ni i vänsterkartellen nu försöker komma tillbaka till det
            och återinföra förmögenhetsskatten. Ni vet ju vilka negativa verkningar
            den innebär för svenska arbeten, för jobb här i Sverige.
          </note>
          <note type="speaker">
            Anf. 12 RONNY OLANDER (s) replik:
          </note>
          <note>
            Fru talman! Lars-Arne Staxäng verkar inte ha hört vad jag refererade
            till vilka som fick tillbaka pengar. Jag undrar var det finns
            redovisat om de hundratals miljarderna på utländska konton.
          </note>
          <note>
            Vi har ingen ambition att på något sätt beskatta människor. Därför
            har vi under årens lopp höjt gränser och gjort undantag för dem
            som köpt hus exempelvis, så det blir väldigt tunt med den typen
            av argumentering.
          </note>
          <note>
            När det gäller skatter och det som finns med i detta betänkande
            om inre och yttre lösöre bilar, båtar, smycken och konst, som
            jag tidigare sagt finns där också en signal om hur man ska placera
            pengarna så att man kommer undan det som ligger till underlag
            för förmögenhetsbegreppet.
          </note>
          <note>
            Vad ni nu gör är att ni avreglerar, omreglerar, säljer ut och
            privatiserar. Jag nämnde de 6 miljarder som ni tog tillbaka. När
            vanligt folk försökte spara någon extra krona till pensionen tog
            ni bort halva underlaget. Det borttagandet gav bara 1,3 miljarder
            tillbaka till staten, skatteunderlaget.
          </note>
          <note>
            Ni kör på med jobbskatteavdragen. Också dessa måste vi på något
            sätt förhålla oss till. Vad jag vill ha sagt med allt detta är
            att varje gång ni regerar blir det minus i statens budget. Och
            varje gång ni regerar ökar arbetslösheten. Det blir större problem
            för den enskilde. Ni försöker då ha ett resonemang om att det
            handlar om så få; pengarna får bestämma. Hela utförsäljningen
            av statens kaka, av det offentliga som vi tillsammans äger, är
            ytterligare ett steg.
          </note>
          <note>
            Ni har på ert sätt en genomtänkt strategi där ni trycker på knappen.
            Dessutom använder ni just begreppet låg- och medelinkomsttagare
            som en uppföljning på något sätt.
          </note>
          <note type="speaker">
            Anf. 13 LARS-ARNE STAXÄNG (m) replik:
          </note>
          <note>
            Fru talman! På något sätt riskerar den här debatten kanske att
            bli mer allmänpolitisk. Men nu när vi befinner oss i den kanske
            största lågkonjunkturen någonsin vill jag för en gångs skull säga
            att det faktiskt var fler arbetslösa under 1990-talet och den,
            kan vi säga, av oss själva producerade lågkonjunkturen. Nu är
            det en global lågkonjunktur. Hittills har vi, vill jag påstå,
            ypperligt hanterat situationen.
          </note>
          <note>
            Det är typisk dubbelmoral här. Den egentligen viktiga frågan
            är om ni, om ni mot förmodan skulle komma tillbaka till regeringsmakten,
            då skulle återinföra förmögenhetsskatten och om det då också skulle
            vara fritt för miljardärer att köra kapital ut och in genom landet.
          </note>
          <note type="speaker">
            Anf. 14 SOLVEIG ZANDER (c):
          </note>
          <note>
            Fru talman! Betänkandet handlar inte om förmögenhetsskattens
            vara eller inte vara, som Hamlet sade, utan det handlar om att
            reglera vad förmögenhet är när vissa socialförsäkringsersättningar
            räknas ut. Det är det viktigt att ha med i detta sammanhang. I
            princip ska det följa förmögenhetsskatten, enligt den statliga
            deklarationen.
          </note>
          <note>
            När det gäller underhållsstödet, som är det primära i detta betänkande,
            har man sagt att man inte ska införa ett manuellt kontrollsystem
            för att räkna ut förmögenheten hos den förälder som ska betala
            underhållsstöd. Det tycker vi i majoriteten naturligtvis är väldigt
            bra.
          </note>
          <note>
            Underhållsstödet är en överenskommelse mellan föräldrar. Om jag
            som förälder undanhåller för den som har hand om barnet att jag
            har en inkomst som det underhållsstöd som jag betalar inte är
            beräknat på är det en sak som ska regleras mellan oss föräldrar.
            Då handlar det inte om förmögenhetsskattens vara eller inte vara
            utan om en överenskommelse mellan föräldrarna.
          </note>
          <note>
            Alla vet vi att de allra flesta föräldrar utifrån sina förutsättningar
            vill bidra till sina barns bästa. Det är det viktigt att ha med
            i sammanhanget.
          </note>
          <note>
            Vidare handlar det om reella inkomster. Om jag har en tavla eller
            annan konst som är värd en enorm förmögenhet eller om jag har
            en bil som har ett värde är det inte något som kan omsättas i
            reella pengar och tas med när det gäller underhållsstödet. Det
            här fyller alltså ingen funktion.
          </note>
          <note>
            Jag måste också säga till Vänsterpartiet, som är det enda parti
            som reserverat sig i detta sammanhang, att det ju måste vara saker
            staten tjänar på. Allt som staten tjänar på att reglera och få
            in går nämligen tillbaka till oss medborgare. Försäkringskassan
            har räknat ut att man i detta sammanhang inte tjänar på att införa
            en manuell kontroll, och då fyller det heller ingen funktion.
          </note>
          <note>
            Ronny Olander pratade om att Centerpartiet vill regelförenkla
            och så vidare. Om jag inte missminner mig är det 900 olika regelförenklingar
            som antingen har gjorts, är på gång eller precis ska till att
            verkställas. Nog har det alltså hänt en hel del under denna mandatperiod.
            Du sade dock att man inte ska gå så fort fram, och när det gäller
            regelförenklingar kan man verkligen inte göra det.
          </note>
          <note>
            Inte heller när det gäller betänkanden och nya reformer ska man
            gå fort fram, sade Ronny Olander. När jag för några år sedan grävde
            väldigt mycket i lagen om allmän försäkring, det vill säga det
            som berör vårt utskottsområde, såg jag att man hade gjort 340
            olika förändringar i den lagen. Det kallar jag att lappa och laga,
            och det om något genomfördes under den socialdemokratiska regeringen.
          </note>
          <note>
            Fru talman! Åter till betänkandet. Jag yrkar bifall till förslaget
            i betänkandet och avslag på reservationen från Vänsterpartiet.
          </note>
          <note type="speaker">
            Anf. 15 ULF NILSSON (fp):
          </note>
          <note>
            Fru talman! Det är inga omvälvande förändringar, vare sig politiska
            eller andra, i detta betänkande. Som vi har hört är det en teknisk
            anpassning till den aktuella lagstiftningen. Det handlar om hur
            man ska beräkna förmögenhet och när man ska ta hänsyn till förmögenhet
            i olika bidragssystem, för inkomstbaserade förmåner och så vidare.
          </note>
          <note>
            Bakgrunden är den vi har hört flera kommentarer om, nämligen
            att förmögenhetsskatten avskaffades. Denna debatt handlar inte
            om det, men jag kan inte heller låta bli att kommentera det och
            säga att jag tror att det var bra. Det är bra både för familjeföretag
            och för landet som helhet att förmögenheter inte lämnar landet.
            Jag vill också säga att alliansens avskaffande av förmögenhetsskatten
            är nästa steg efter det steg Socialdemokraterna helt riktigt tog
            under förra mandatperioden, nämligen att avskaffa arvsskatten.
            Den dåvarande regeringen använde egentligen samma argument som
            vi gjorde när vi avskaffade förmögenhetsskatten.
          </note>
          <note>
            Jag kan hålla med Ronny Olander om att det är en ganska teknisk
            och inte alltför rolig läsning eftersom det handlar om tekniska
            detaljer. Grundprincipen är dock ändå att man utgår ifrån den
            gamla lagen vad är en förmögenhet? Det handlar om tillgångar efter
            avdrag för skulder, och det handlar om taxeringsvärden på hus
            och bostadsrätter. Det handlar också om aktier 80 procent av den
            aktuella kursen och så vidare.
          </note>
          <note>
            Detta ska räknas in när man bedömer om en människa har rätt till
            inkomstprövade förmåner med mera. Det är naturligtvis rimligt
            eftersom utgångspunkten är att ingen människa ska få förmåner
            som han eller hon inte är berättigad till. Därför är det givetvis
            bra att vi rent praktiskt löser detta. Det handlar om sådana saker
            som bostadstillägg, äldreförsörjningsstöd, studiehjälp, extra
            tillägg i studiehjälpen, återbetalning av studiemedel och så vidare.
          </note>
          <note>
            När det gäller reglerna för underhållsstöd som flera har kommenterat
            vill jag bara påminna om det helt riktiga som alliansen har sagt,
            nämligen att utgifterna för en så noggrann kontroll skulle vara
            ungefär 1 miljon medan man skulle få in ungefär 120 000 kronor.
            Det skulle alltså vara en ren förlust för samhället. Men jag vill
            påpeka att reglerna ändå finns där. Om en person vägrar att betala
            underhåll och den som ska ha underhållet kan bevisa att personen
            har en förmögenhet och råd att betala blir ju han eller hon skyldig
            att betala underhållet. Vi tillåter alltså inte att människor
            som egentligen har råd slipper betala sina underhållsskulder.
            Det är bara den manuella eller maskinella prövningen vi avstår
            ifrån, eftersom den bevisligen kostar mer än vad den ger.
          </note>
          <note>
            Fru talman! Vi gör de förändringar vi gör för att det ska finnas
            förtroende för det bidrags- och förmånssystem vi har i Sverige.
            Rätt bidrag och rätt förmån ska betalas ut till rätt person. De
            som inte behöver inkomstprövade förmåner ska inte heller få det.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 16 LARS GUSTAFSSON (kd):
          </note>
          <note>
            Fru talman! Detta påminner mig lite om att ju tunnare ett betänkande
            är, desto mer gäller det att tala om allting annat.
          </note>
          <note>
            Betänkandet handlar om en teknisk justering, och när vi talar
            om förmögenhetsskatten är det så låt oss påminna om det, och det
            har andra ekonomer också tittat på att vi inte kan ha en beskattningsform
            i Sverige som gör att kapital flyttar till länder som inte har
            den. Vi kan inte vara ensamma om den och tro att det ska bli kapitalbildande
            för dem som bildar kapital i Sverige och att vi samtidigt ska
            upprätthålla sysselsättningen. Då får vi i stället multinationella
            företag som möjligen producerar varor och tjänster här men vars
            kapital flyttar ut, och då får vi inga jobb. Jag gissar att det
            var vad Staxäng försökte säga.
          </note>
          <note>
            Det finns en koppling här som kan tyckas ligga utanför ämnet,
            men den har en viss poäng. Det är att kontrollen av teknikaliteten
            skulle kosta mer än vad man skulle få in, vilket kan överföras
            till Fiskeriverket som har 300 anställda och ska övervaka 1 900
            fiskare. Jag tycker att det är ett lysande exempel på svensk byråkrati,
            och det kommer nog att avvecklas vad det lider.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2009/10:23 om byggande av studentbostäder
            och billiga hyresrätter
          </note>
          <note type="speaker">
            Anf. 17 Statsrådet MATS ODELL (kd):
          </note>
          <note>
            Fru talman! Egon Frid har frågat mig dels om jag avser att medverka
            till att en investeringsstimulans eller bidrag för byggande av
            studentbostäder och mindre hyresbostäder innefattande bostadisering
            införs, dels om jag avser att ta initiativ till ett lagstiftningsförslag
            som innebär att då en kommersiell lokal och en byggnad eller del
            av byggnad som använts till annat ändamål än bostäder blir ledig
            ska det prövas om lokalerna kan bostadiseras, det vill säga byggas
            om till bostäder.
          </note>
          <note>
            Frågan om jag avser att ta initiativ till lagstiftningsförslag
            när det gäller möjligheten att bygga om lediga kommersiella lokaler
            till bostäder har Egon Frid redan ställt till mig så sent som
            för en månad sedan. Även då antydde Egon Frid att den nuvarande
            regeringen har drivit ned nyproduktionen av bostäder genom att
            ta bort tidigare investeringsbidrag.
          </note>
          <note>
            Jag svarar nu som jag svarade då, att bostadsförsörjningen är
            en i huvudsak kommunal angelägenhet som regeringen inte har för
            avsikt att styra på det vis som Egon Frid föreslår. När det gäller
            den tidigare regeringens system med en mängd olika produktionsstöd
            anser jag att de har inverkat negativt på bostadsmarknaden och
            byggbranschen under lång tid. Mot bakgrund av stödens negativa
            effekter har jag ingen avsikt att medverka till att sådana återinförs.
          </note>
          <note>
            Däremot följer jag noga studenternas situation på bostadsmarknaden
            och har därför gett Boverket i uppdrag att titta närmare på detta.
            Jag ser fram emot den redovisning som Boverket kommer att lämna
            i slutet av det här året.
          </note>
          <note>
            I övrigt hänvisar jag till det svar jag lämnade till Egon Frid
            i mitten av september.
          </note>
          <note type="speaker">
            Anf. 18 EGON FRID (v):
          </note>
          <note>
            Fru talman! Tack så mycket för svaret! Det var inte min avsikt
            att uppta Mats Odells dyrbara tid genom att ställa om samma frågor,
            vilket jag själv inte tycker att jag har gjort. Jag tycker att
            det är beklagligt att statsrådet Mats Odell gör det så otroligt
            enkelt för sig och väljer att lägga ansvaret på mig och säger
            att jag ställer samma frågor i stället för att vinnlägga sig om
            att seriöst ta till sig de frågor som vi ledamöter ställer till
            statsrådet. I det här fallet är det en klar skillnad mellan den
            enkla fråga som jag ställde om bostadisering av kommersiella lokaler
            och den fråga som ställs i den här interpellationen. Jag vill
            faktiskt seriöst diskutera frågan att i det korta perspektivet
            återinföra investeringsstimulanser för att avhjälpa det stora
            behovet av studentlägenheter i Sverige och behovet av nyproduktion
            av studentlägenheter i Sverige, naturligtvis särskilt på universitetsorter
            men också på de orter som har högskolor. Särskilt angeläget har
            det varit den här hösten då vi igen har fått ett stort sökandetryck
            på landets universitet och högskolor på grund av arbetslösheten.
            Det är inte nog med att regeringen har medverkat till att kraftigt
            minska nyproduktionen av bostäder, utan regeringens politik har
            också lett till en ökad arbetslöshet. Det gör att behovet av studentlägenheter
            i Sverige har blivit extra stort.
          </note>
          <note>
            Vi från Vänsterpartiet har lyft frågan om att återinföra investeringsstimulansen.
            Vi vet att investeringsstimulansen hade en mycket positiv effekt
            när det gäller att bygga studentlägenheter. Behovet var stort
            och är fortfarande stort, men investeringsstimulansen hjälpte
            till att åtgärda en hel del av det stora behovet i mitten av 2000-talet.
          </note>
          <note>
            Vi har fått oerhört stor respons från studentföreningarna för
            förslaget. Det är märkligt att Mats Odell har så dålig kunskap
            om hur situationen är i dag att han måste hänvisa till att invänta
            ett uppdrag som Boverket har fått för att närmare titta på studenternas
            situation på bostadsmarknaden. Man behöver inte göra någon grundligare
            utredning för att följa utvecklingen och se det stora behov av
            studentbostäder som än en gång tydligt visats och som visas varje
            höst. Det gäller särskilt i år då trycket, som jag sade, är extra
            stort.
          </note>
          <note>
            Jag tycker att det är oerhört oseriöst av Mats Odell att inte
            ta till sig några av de argument som visar att det byggs för få
            bostäder. Att investeringsstöd har tagits bort har gjort att nyproduktion
            av hyresrätter kraftigt reducerats. Det finns inget belägg för
            att investeringsstödet i sig har varit negativt för bostadsutvecklingen
            och bostadsbyggandet. Det är bara teorier som Mats Odell själv
            förfäktar i sitt försvar av regeringens bristande bostadspolitik.
          </note>
          <note type="speaker">
            Anf. 19 Statsrådet MATS ODELL (kd):
          </note>
          <note>
            Fru talman! Egon Frid lever kvar i att subventionerna drev fram
            ett ökat byggande. Det är verkligen ingen enkel sak för Egon Frid
            att bevisa att det är på det viset. Under detta finanskrisens
            år, denna vargavinter, kommer det av allt att döma att byggas
            ungefär lika många bostäder i Sverige som under subventionsåren
            20002001. Egon Frid har en viss uppförsbacke när han ska bevisa
            det, men han vill återinföra investeringsstimulanser för att stimulera
            byggandet, framför allt studentbostäder och små hyresrätter.
          </note>
          <note>
            Jag vet att det saknas bostäder i de här kategorierna, men jag
            vänder mig ändå emot Egon Frids längtan att styra byggandet genom
            subventioner. Det var nämligen just de tidigare subventionerna,
            fru talman, som gjorde att vi i Sverige byggde mindre bostäder
            än vad hushållen efterfrågade. Till skillnad från Egon Frid tycker
            inte jag att politiker ska bestämma hur bostäder ska vara utformade.
            Det ska hushållen göra tillsammans med byggsektorn, naturligtvis
            i enlighet med de regelverk som finns.
          </note>
          <note>
            Jag vill ställa två frågor till Egon Frid för att vi ska förstå
            varandra. Enligt en OECD-rapport från 2007, alltså året då byggsubventionerna
            avskaffades, hade Sverige de högsta byggkostnaderna i Europa.
            Enligt den rapporten, som heter OECD Working Paper No 559 , låg
            de svenska byggkostnaderna på 55 procent över genomsnittet av
            byggkostnaderna år 2005. Mellan 2005 och 2008 vet vi att byggkostnaderna
            ökade med ytterligare 40 procent enligt en undersökning som Sabo
            beställde och som Statistiska centralbyrån genomförde.
          </note>
          <note>
            Subventionerna har varit kostnadsdrivande och bidragit till att
            Sverige är det land i Norden som under de senaste decennierna
            har byggt allra minst bostäder per capita. Vi vet att det under
            20002007 i Sverige byggdes 180 000 bostäder, medan man i vårt
            grannland Norge för hälften så många invånare byggde 250 000 bostäder
            utan subventioner, och där är det lätt för studenter och andra
            att hitta bostäder. Egon Frid har ett stort bekymmer att försöka
            förklara hur det fungerar.
          </note>
          <note>
            Inför valet 2010 har oppositionen i riksdagen bildat en rödgrön
            allians där Egon Frids parti av allt att döma ska ingå. Vi tror
            att det är bra att väljarna kan se att det finns två olika alternativ
            att jämföra. När vi diskuterar nya byggsubventioner kan jag notera
            att Socialdemokraterna, som ska samarbeta med Egon Frid och hans
            parti, har skurit ned sin motsvarande satsning till ett absolut
            minimum 400 miljoner kronor per år. Miljöpartiet satsar 0 kronor,
            Egon Frid, på nya byggsubventioner. Då ska man komma ihåg att
            alliansregeringen sparade in 2,7 miljarder. Är det dit Egon Frid
            vill tillbaka har han en rejäl uppförsbacke.
          </note>
          <note>
            Visserligen når Vänsterpartiet, som har ställt den här interpellationen,
            hjälpligt upp till detta. Inte i år eller nästa år utan först
            2012 är man uppe i 2,3 miljarder. Detta är inte riktigt sammanhängande.
            Jag måste fråga vad som kommer att gälla i en rödgrön regering
            om inte ens Vänsterpartiet, som bara anslår 500 miljoner kronor
            till detta för 2010, orkar återinföra de här subventionerna. Hur
            kan man då samtidigt ställa krav på att regeringen ska göra det?
          </note>
          <note type="speaker">
            Anf. 20 EGON FRID (v):
          </note>
          <note>
            Fru talman! Till skillnad från Mats Odell, som inte svarar på
            frågorna, får jag väl göra det. Att detta har varit drivande på
            byggkostnaderna beror på det ensidiga byggandet av bostadsrätter
            i landet och på den höga byggstandarden på dessa bostadsrätter.
            Det har också varit en norm för byggandet av dyra hyresrätter.
            Det har varit kostnadsdrivande i sig. Det finns inget i Mats Odells
            resonemang eller det han hänvisar till som visar att det är just
            subventionerna i sig som har varit kostnadsdrivande.
          </note>
          <note>
            Vi har tittat oerhört seriöst på just den frågan för att se om
            det går att belägga detta. Vi har tagit den så seriöst att vi
            dessutom är inne på att vi måste se hur man kan säkerställa att
            de nya subventionerna går till sänkta produktionskostnader när
            vi pratar om nyinförda subventioner för att få i gång byggandet
            av hyresrätter. Det här tycker vi är seriöst. Det är viktigt att
            göra det. De ska sänka hyrorna, de ska också sänka produktionskostnaderna
            och man ska säkerställa att de går in i byggherrens byggkalkyl.
            Jag tycker att Mats Odell oseriöst beskyller subventionerna för
            att gå i rika byggbolags fickor. Det är att misskreditera hela
            den seriösa frågan om behovet av att bygga fler hyresrätter och
            fler bostäder över huvud taget.
          </note>
          <note>
            Den andra frågan handlade om den rödgröna oppositionen och den
            kommande rödgröna regeringens gemensamma ambitioner. Vi kommer
            tillsammans att ha höga byggambitioner för att bygga många bostäder
            och en högre andel hyresrätter. Om Mats Odell ser bakåt på våra
            olika budgetförslag kan Mats Odell också utläsa att vi har närmat
            oss en mer gemensam politik för att visa att vi kommer att ha
            ett gemensamt alternativ.
          </note>
          <note>
            För 2010 har Vänsterpartiet 807 miljoner mer än regeringen eftersom
            vi vet att detta är angeläget. 500 miljoner av dem är till för
            att på kort sikt få i gång en investeringsstimulans för att bygga
            billiga hyresrätter med låga hyror och studentbostäder, vilket
            den här interpellationen faktiskt handlar om. Det gäller att få
            i gång detta snabbt. Då skulle vi kunna använda investeringsstimulansen.
            Vi vet att den fungerade på ett bra sätt tidigare, och den skulle
            kunna göra det igen.
          </note>
          <note>
            Socialdemokraterna har 414 miljoner mer än regeringen. Miljöpartiet
            har 230 miljoner mer än regeringen 2010. Vi alla tre partier tillsammans
            har mer än regeringen. Vi har en högre ambition på det här området.
            Vi vet att det är viktigt att bygga hyresrätter.
          </note>
          <note>
            Det är naturligtvis ett nationellt ansvar att tillsammans med
            det kommunala bostadsförsörjningsansvaret utforma en bostadspolitik
            för att bygga fler bostäder och fler hyresrätter och utöka andelen
            hyresrätter. Mats Odell kan inte kasta detta ansvar över axeln
            och säga att det är kommunens och de privata hushållens ansvar
            att utforma bostadspolitiken. Det är naturligtvis ett nationellt
            ansvar för riksdag och regering. Vi måste utforma ett ekonomiskt
            regelsystem för att göra detta möjligt. Däri ligger förslaget
            om investeringsstimulans på kort sikt och dessutom ett reformerat
            investeringsbidrag på längre sikt.
          </note>
          <note type="speaker">
            Anf. 21 Statsrådet MATS ODELL (kd):
          </note>
          <note>
            Fru talman! Jag svarade på frågan, Egon Frid. Jag sade att vi
            inte har några planer på att återinföra subventioner som uppenbarligen
            har varit kostnadsdrivande. Det går inte att gömma sig bakom att
            det här skulle vara standardökningar, Egon Frid. Skulle byggstandarden
            ha ökat med 40 procent bara på de här åren? Det låter inte sannolikt.
            Vi vet att de här subventionerna har varit kostnadsdrivande. Varför
            ska man hålla på och spara om man ändå får pengar från staten
            till projekten?
          </note>
          <note>
            Egon Frid har också ställt en fråga om möjligheten att omvandla
            andra typer av fastigheter, kontorsfastigheter som har blivit
            tomma eller industrilokaler, till bostäder. Det tycker jag är
            en sympatisk fråga. Det är alldeles utmärkt att göra det. Vi har
            ingenting emot det. Vi har till och med erbjudit en lösning på
            detta, nämligen möjligheten att införa ägarlägenheter som direkt
            kan hyras ut med hyresrätt. Men när vi kommer med det förslaget
            säger Egon Frid i ett pressmeddelande den 11 november förra året:
            Regeringen ägnar sig åt att lösa problem som inte finns. Det verkliga
            problemet är att folk inte får tag på någon hyreslägenhet med
            förstahandskontrakt. Nu spär regeringen på en oreglerad andrahandsmarknad
            där folk tvingas hyra lägenheter i andra hand med mindre rättigheter
            än i dag.
          </note>
          <note>
            Det var Egon Frids kommentar när vi införde en upplåtelseform
            som gör att man kan omvandla en tom kontorslokal eller en industrifastighet
            till just hyresrätter. Den handsken passar inte Vänsterpartiet.
            Jag vet inte om det var ordet ägande som var stötande eller vad
            det var. Visst saknar vi bostäder, men man undrar ändå, fru talman,
            hur den situationen förbättras av att man säger nej till bostäder
            i gamla kontorslokaler. Varför ställer Egon Frid de här frågorna
            till mig när han och hans parti samtidigt tar avstånd från den
            lösning som vi har serverat? Möjligheten att bygga om industrilokaler
            och tomma kontorslokaler till bostäder finns i dag, Egon Frid.
            Lösningen heter ägarlägenheter.
          </note>
          <note type="speaker">
            Anf. 22 EGON FRID (v):
          </note>
          <note>
            Fru talman! Det är en dålig jämförelse. Behovet av billiga hyresrätter
            och byggandet av studentlägenheter, som var utgångspunkten för
            den här interpellationsdebatten, tillgodoser man inte genom att
            bygga ägarlägenheter. Ägarlägenheter är byggda för att öka andelen
            ägda lägenheter i landet. Vi har gott om äganderätt. Sverige är
            unikt i det avseendet genom bostadsrättens stora andel av bostadsmarknaden.
          </note>
          <note>
            En annan fråga där Sverige har varit unikt är den goda sociala
            bostadspolitiken. Vi har byggt och tagit ett nationellt ansvar
            för att bygga hyresrätter. Vi har dessutom utgått från att vi
            vill påverka hyran för att människor ska ha råd att bo i bostäderna
            inom ramen för sin totala hushållsekonomi. Detta tar inte den
            nuvarande regeringen ansvar för.
          </note>
          <note>
            Den sympatiska idén från Vänsterpartiet om att bostadisera utgår
            ifrån att man gör om tidigare kontoriserade lokaler, lägenheter
            som gjordes om till kontor, i centrala lägen i de större städerna.
            Med en god progressiv hjälp från regering och riksdag och från
            kommunerna och alla inblandade parter skulle de kunna bli bostäder
            igen. Det handlar inte om att omvandla dessa till ägarlägenheter
            för att stärka äganderätten. Mats Odells och regeringens ambition
            med ägarlägenheten är ju att få en större andrahandsmarknad som
            i sig sänker i stället för stärker hyresgästernas ställning på
            bostadsmarknaden.
          </note>
          <note type="speaker">
            Anf. 23 Statsrådet MATS ODELL (kd):
          </note>
          <note>
            Fru talman! Det är väldigt intressant. Ju längre den här debatten
            pågår, desto mer inser jag att Egon Frid borde läsa vad ägarlägenhetslagen
            innebär. Den innebär att man hyr med ett förstahandskontrakt av
            en ägare som äger en, tio eller hundra lägenheter. Men det är
            ett mycket mer flexibelt instrument än att omvandla det här till
            en hyresbostadsfastighet. Det är en flexibel mekanism för att
            kunna ta vara på sådana här möjligheter. Vi har också sett att
            det har skett sådana ombyggnader.
          </note>
          <note>
            Jag håller med om att det finns de som har satsat på att göra
            väldigt exklusiva sådana här lägenheter, men det finns ingenting
            som säger att man inte kan göra om exempelvis en fabrikslokal
            till ägarlägenheter som upplåts med hyresrätt av det kommunala
            bostadsbolaget.
          </note>
          <note>
            Ordet ägande tycks vara stötestenen för Egon Frid, men gå in
            och titta lite på möjligheterna att använda det här på ett socialt
            väldigt progressivt sätt! Jag tror nämligen också, vilket Egon
            Frid och jag har diskuterat tidigare, att ägarlägenheter i befintligt
            bestånd, i våra miljonprogramsområden, skulle kunna tillgodose
            behoven för alla dem som bor där som ofta är födda i andra delar
            av världen och som vill bo kvar och ändå äga sin bostad, för det
            har de gjort tidigare i hela sina liv. Det skulle kunna bidra
            till att stabilisera de här områdena om folk bor kvar och inte
            omedelbart flyttar därifrån när de har fått lite mer fast mark
            under fötterna.
          </note>
          <note>
            Ta till dig det här med ägarlägenheter och studera det! Det är
            ett flexibelt instrument som gör att man kan ta hand om även småskaliga
            möjligheter att tillskapa nya bostäder där det tidigare har varit
            någonting annat.
          </note>
          <note>
            Den här möjligheten finns i dag, alltså att ta en befintlig fabrikslokal
            eller ett befintligt kontorshus eller delar av det och göra det
            till ägarlägenheter som upplåts med förstahandskontrakt för hyresrätt
            och som omfattas av alla de regler som gäller på hyresmarknaden
            i dag.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.21 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            11 § Frågestund
          </note>
          <note type="speaker">
            Anf. 24 TREDJE VICE TALMANNEN:
          </note>
          <note>
            Vi övergår nu till dagens frågestund och jag hälsar statsråden
            välkomna.
          </note>
          <note>
            A-kassornas skyldighet att lämna personuppgifter
          </note>
          <note type="speaker">
            Anf. 25 JENNIE NILSSON (s):
          </note>
          <note>
            Fru talman! Min fråga går till Jan Björklund. Regeringen vill
            att a-kassorna ska bli skyldiga att lämna ut uppgifter till Statistiska
            centralbyrån detta i syfte att förse regeringen med underlag för
            att kunna kartlägga och analysera arbetsmarknaden.
          </note>
          <note>
            Det är naturligtvis bra att regeringen är mån om att ha ett bra
            beslutsunderlag, men det som nu föreslås är ett intrång i den
            personliga integriteten och ett hot mot föreningsfriheten. Den
            insamlade informationen ska enligt förslaget användas för arbetsmarknadspolitiska
            bedömningar på gruppnivå. Trots detta innebär förslaget att uppgiftsskyldigheten
            ska gälla på individnivå. Det här har kritiserats av flera tunga
            remissinstanser inklusive Lagrådet.
          </note>
          <note>
            Mot den bakgrunden blir min fråga hur regeringen motiverar att
            det är rimligt och nödvändigt att samla in information på individnivå
            för att kunna göra övergripande analyser.
          </note>
          <note type="speaker">
            Anf. 26 Utbildningsminister JAN BJÖRKLUND (fp):
          </note>
          <note>
            Fru talman! Det är vår uppfattning att alla svenskar bör vara
            medlemmar i arbetslöshetsförsäkringen. Vi strävar efter att den
            ska bli allmän så småningom. Till skillnad från Socialdemokraterna
            tycker vi att alla bör vara med.
          </note>
          <note>
            Men i dag är det frivilligt, och det innebär att alldeles för
            många människor står utanför arbetslöshetsförsäkringen. Jag är
            medveten om att antalet har ökat ytterligare sedan några av våra
            reformer har genomförts. Men det var redan innan dess 700 000
            människor som stod utanför.
          </note>
          <note>
            Vi måste från statsmakternas sida ha koll på hur allvarligt detta
            är. Är det till exempel i huvudsak personer som närmar sig pensionsåldern
            är det kanske ett mindre allvarligt problem. Vilka grupper är
            det som står utanför? För att få veta vilka det är som står utanför
            har vi beslutat oss för att försöka utröna detta.
          </note>
          <note type="speaker">
            Anf. 27 JENNIE NILSSON (s):
          </note>
          <note>
            Fru talman! Problemet här är att det känns som att regeringen
            inte har tagit hänsyn till vad detta innebär. Det har inte gjorts
            någon proportionalitetsbedömning av det man föreslår i förhållande
            till det man vill uppnå.
          </note>
          <note>
            Personlig integritet och föreningsfrihet är grundläggande för
            en demokrati som vår. De uppgifter som man nu samlar in för att
            kunna uppnå det som Jan Björklund nu föreslår är betydligt mer
            omfattande. Man kommer exempelvis att få in uppgifter om huruvida
            människor är gifta eller sambor, om de har några barn, var de
            bor någonstans, vilken utbildning de har, vilket yrke de har,
            vad de tjänar och vad övriga i familjen tjänar.
          </note>
          <note>
            Om man väger samman allt detta känns det märkligt att regeringen
            väljer att bortse från så tunga remissinstanser som exempelvis
            Lagrådet. Lagrådet säger att man kan samla in informationen med
            avidentifierade handlingar i stället för att gå fram med ett förslag
            som får så långtgående konsekvenser för enskilda individer.
          </note>
          <note type="speaker">
            Anf. 28 Utbildningsminister JAN BJÖRKLUND (fp):
          </note>
          <note>
            Fru talman! Alla de uppgifter som frågeställaren räknar upp finns
            i och för sig redan hos Skatteverket och så vidare. De är offentliga
            och kända.
          </note>
          <note>
            Det är självklart att remissynpunkterna kommer att beaktas innan
            de slutliga ställningstagandena görs. Man har ju en remissomgång
            för att lyssna på invändningar och synpunkter. Vi får väl se var
            det landar slutligen.
          </note>
          <note>
            Det är centralt att få reda på hur det förhåller sig med de drygt
            en miljon människor som står utanför a-kassan. Vilka grupper är
            det? Hur pass riskabelt kan det vara att dessa grupper står utanför
            när nu arbetslösheten ökar? Kan det föranleda särskilda åtgärder
            från statsmakternas sida?
          </note>
          <note>
            Självfallet kommer vi att väga in de synpunkter som nu har kommit
            från olika remissinstanser.
          </note>
          <note>
            De apatiska flyktingbarnen
          </note>
          <note type="speaker">
            Anf. 29 MARIA KORNEVIK JAKOBSSON (c):
          </note>
          <note>
            Fru talman! Jag vill ställa min fråga till statsrådet Maria Larsson.
            Jag skulle vilja höra vad regeringen gör för de apatiska flyktingbarnen.
          </note>
          <note>
            När frågan diskuterades förra gången i riksdagen för fyra och
            ett halvt år sedan sade den dåvarande migrationsministern att
            dessa barn bara fanns i Sverige. Och sedan blev det bara värre.
            Regeringens hantering av de apatiska barnen var sådan att Socialdemokraternas
            partiledare Mona Sahlin nu går ut och säger att hon skäms över
            agerandet. Det tycker jag att hon gör med rätta.
          </note>
          <note>
            Det var känt redan då och det är känt nu att barn som blir utsatta
            för stora traumatiska upplevelser inte bara en utan kanske flera
            gånger lätt blir apatiska. De behöver trygghet och säkerhet. Det
            är ett av de fundamentala behov som vi har. Barnen stänger helt
            enkelt av.
          </note>
          <note>
            Vad gör regeringen för de här barnen och för att de ska få den
            uppväxt som de ska ha enligt FN-konventionen?
          </note>
          <note type="speaker">
            Anf. 30 Utbildningsminister JAN BJÖRKLUND (fp):
          </note>
          <note>
            Fru talman! Ansvaret för frågorna ligger på migrationsministern,
            som inte deltar i frågestunden. Jag får be om ursäkt om jag inte
            kan svara på varje detalj.
          </note>
          <note>
            Vi är uppmärksamma på diskussionen och situationen. Regeringskansliet
            har inte någon information eller uppgift om att antalet asylsökande
            barn med uppgivenhetssymtom skulle ha ökat. Det beskrivs så ibland
            i debatten. Däremot finns ju gruppen.
          </note>
          <note>
            Migrationsverket arbetar aktivt och i samverkan med andra myndigheter
            för att identifiera de barn som har utvecklat eller är i riskzonen
            för att utveckla det vi kallar för uppgivenhetssyndrom eller något
            annat allvarligt sjukdomstillstånd.
          </note>
          <note>
            Migrationsverket gör i de fall där man noterar den typen av tillstånd
            något slags samlad bedömning av om det finns skäl att bevilja
            uppehållstillstånd detta enligt de regler som riksdagen själv
            har bestämt.
          </note>
          <note>
            Vi följer detta noggrant. Migrationsministern och Justitiedepartementet
            som har ansvaret för detta följer frågorna mycket noggrant.
          </note>
          <note type="speaker">
            Anf. 31 MARIA KORNEVIK JAKOBSSON (c):
          </note>
          <note>
            Fru talman! Jag tackar för svaret. Jag vet att detta tillhör
            integrationsmyndigheterna och den ministern. Men barn är barn,
            och de ska inte behöva ta ansvar och inte heller behöva bli några
            politiska slagträn. Det skulle jag önska. Barn är inte ansvariga
            för den situation de hamnar i.
          </note>
          <note>
            I Sverige har vi synen att barnen ska ha rätt till lek, till
            utveckling, till sina föräldrar och så vidare. Det är där bekymret
            ligger. Det blir så mycket vuxenprat, när det är barnens behov
            som vi borde se till i första hand.
          </note>
          <note type="speaker">
            Anf. 32 Utbildningsminister JAN BJÖRKLUND (fp):
          </note>
          <note>
            Fru talman! Jag antar att hela kammaren har samma syn på de grundläggande
            värderingarna. Dock blir det ändå så att när det kommer en person
            till Sverige måste frågan om uppehållstillstånd prövas även om
            personen är under 18 år. Vi har regler och en attityd när det
            gäller asylsökande ensamkommande barn där vi är generösare än
            för andra grupper. Men till sist är det en prövning som måste
            ske. Om det finns uppgivenhetssymtom, som det kallas, det vill
            säga att barnen far illa eller är illa ute, vägs det in i Migrationsverkets
            prövning.
          </note>
          <note>
            Där jag står just nu kan jag inte överblicka om det finns anledning
            att ändra lagstiftning eller regler på detta område. Men frågan
            följs av regeringen och Regeringskansliet.
          </note>
          <note>
            Svenska företags förhållningssätt till odemokratiska länder
          </note>
          <note type="speaker">
            Anf. 33 HANS ROTHENBERG (m):
          </note>
          <note>
            Fru talman! När den olympiska facklan i Peking slocknade för
            ett år sedan hoppades många att glöden för de mänskliga rättigheterna
            i världens största diktatur inte skulle falna.
          </note>
          <note>
            Kina handlar alltmer med västvärlden samtidigt som man fortsätter
            att systematiskt kränka sitt eget folks demokratiska fri- och
            rättigheter. Det är man inte ensam om att göra. Det finns många
            odemokratiska länder världen över där svenska företag gör affärer.
          </note>
          <note>
            Globaliseringen ställer krav på hur vi uppträder i umgänget med
            dessa länder. Ansvaret vilar inte bara på de demokratiska ländernas
            regeringar utan likaväl på de företag som verkar i länder där
            fri- och rättigheter inte respekteras.
          </note>
          <note>
            Jag skulle vilja fråga handelsminister Ewa Björling hur hon anser
            att man bäst kan hjälpa svenska exportföretag att hitta ett förhållningssätt
            vid handel med länder som behöver stärka sin demokratiska utveckling.
          </note>
          <note type="speaker">
            Anf. 34 Statsrådet EWA BJÖRLING (m):
          </note>
          <note>
            Fru talman! Tack för frågan, Hans Rothenberg! Detta är något
            som regeringen arbetar med på ett tydligt och prioriterat sätt.
            Vi lyfter ständigt fram vikten av demokrati och mänskliga rättigheter
            i våra utrikesrelationer, och vi har också initierat ett utökat
            arbete vad gäller corporate social responsibility, CSR, som det
            populärt kallas. Vi kommer också att hålla en konferens under
            ordförandeskapet den 1011 november som fokuserar just på vikten
            av CSR.
          </note>
          <note>
            Det här är ett område där svenska företag är bland de bästa i
            världen. Det handlar om att följa OECD:s riktlinjer när det gäller
            antikorruption. Det handlar om miljömedvetenhet. Det handlar om
            mänskliga rättigheter och om arbetstagarnas rättigheter på arbetsplatsen
            världen över.
          </note>
          <note>
            Jag ser att Sverige verkligen ligger i framkant på det här området.
          </note>
          <note type="speaker">
            Anf. 35 HANS ROTHENBERG (m):
          </note>
          <note>
            Fru talman! Jag tackar ministern så mycket för svaret. Det låter
            ju bra även om själva problemet finns kvar. Dagligen kämpar människor
            världen över för de rättigheter som vi i västvärlden sedan länge
            tar för givna.
          </note>
          <note>
            Ofta höjs röster för att isolera och blockera länder som inte
            respekterar demokrati och mänskliga rättigheter. Det stänger snarare
            ute möjligheten att med dialog och frihandel kunna bryta fattigdomen.
            Företags och enskilda människors civilkurage är rimligen ett bättre
            redskap i kampen för frihet och demokrati.
          </note>
          <note>
            Global Reporting Initiative heter ett initiativ som är internationellt
            och har ställt upp kriterier för ansvarstagande handel där mänskliga
            rättigheter står i fokus. Bland annat handlar det om att ställa
            krav om mänskliga rättigheter vid företags investeringar.
          </note>
          <note>
            Jag skulle vilja höra: Vad kan Sverige göra för att ytterligare
            förstärka detta initiativ?
          </note>
          <note type="speaker">
            Anf. 36 Statsrådet EWA BJÖRLING (m):
          </note>
          <note>
            Fru talman! Det här är en väldigt viktig fråga. Ska man bojkotta
            eller ska man ha dialog? Mitt tydliga svar där är att man ska
            ha dialog så länge det bara går. Svenska företag som finns i länder
            som är mindre demokratiskt utvecklade kan också vara goda förebilder
            både för människor och för länder med svagt näringsliv, inte minst
            i synen på mänskliga rättigheter, där svenska företag kan vara
            goda exempel.
          </note>
          <note>
            Vad vi kan göra och gör i ett land som Kina, som togs upp som
            exempel av frågeställaren, är att ha ett utökat samarbete inom
            området CSR. Där har vi också operativa seminarier tillsammans
            med kinesiska företag för att utbilda dem i mänskliga rättigheter
            och arbetstagarens rättigheter. Detta är ett arbete som naturligtvis
            behöver fortsätta, och det behöver spridas över hela världen.
            Det är många fler företag som också behöver hjälpa till och delta.
          </note>
          <note>
            Det absolut viktigaste är att också finnas på plats i de länder
            som är svaga demokratier eller, ännu värre, diktaturer.
          </note>
          <note>
            Regeringens inställning till EU:s utvidgning på Balkan
          </note>
          <note type="speaker">
            Anf. 37 JASENKO OMANOVIC (s):
          </note>
          <note>
            Fru talman! Min fråga går till statsrådet Björklund. Nu har det
            gått nästan fyra månader sedan Sverige tog över ordförandeskapet
            i Europeiska unionen. Regeringen har försökt beskriva sig själv
            som en EU-entusiastisk regering som skulle jobba med att hjälpa
            flera länder att komma med i EU.
          </note>
          <note>
            Därför undrar jag: Vad har regeringen gjort under de fyra gångna
            månaderna för att hjälpa och stötta Bosnien-Hercegovina på dess
            väg till Europeiska unionen?
          </note>
          <note type="speaker">
            Anf. 38 Utbildningsminister JAN BJÖRKLUND (fp):
          </note>
          <note>
            Fru talman! EU, tycker vi, bör så småningom omfatta alla länder
            i Europa som vill vara med. Dit hör länderna i det forna Jugoslavien,
            det vill säga bland andra Bosnien-Hercegovina, och dit hör också
            en lång rad andra länder. För att bli medlem räcker det dock inte
            med att man vill bli medlem, utan man måste också uppfylla en
            rad kriterier. Det är också viktigt.
          </note>
          <note>
            När det gäller ett annat land i före detta Jugoslavien, Kroatien,
            har det funnits en blockering i form av att man har haft en olöst
            gränstvist med Slovenien. Den håller nu på att lösas, kan vi se.
            Det öppnar möjligheter. Detta har skett delvis efter det svenska
            ordförandeskapets medling och ingripanden. Det har öppnat för
            att Kroatien nu kan vara på väg in. Ett annat land som är på väg
            in och som har blivit det under det här halvåret är Island.
          </note>
          <note>
            När det gäller länderna på västra Balkan, Jugoslavien, går processen
            framåt. Det tar tid för en del länder. Det är mycket lagstiftning
            och annat som ska anpassas i de länderna, men vägen går framåt
            för i princip alla de länder som utgör det vi kallar före detta
            Jugoslavien.
          </note>
          <note type="speaker">
            Anf. 39 JASENKO OMANOVIC (s):
          </note>
          <note>
            Fru talman! Statsrådet svarar med ett glädjande besked om att
            Kroatien är på väg in i EU. Det är faktiskt glädjande. Men min
            fråga gällde Bosnien-Hercegovina.
          </note>
          <note>
            Vi är några riksdagsledamöter som har besökt Sarajevo under september
            månad. En ung journalist ställde frågan: Med vilka signaler visar
            EU oss unga i Bosnien-Hercegovina att man vill ha med oss i sin
            gemenskap?
          </note>
          <note>
            Jag skulle vilja fråga ministern om han kan ge något svar till
            denna unga journalist i dag, här och nu. Vad har regeringen gjort
            under de gångna fyra månaderna, och vad avser regeringen att göra
            under resten av tiden?
          </note>
          <note type="speaker">
            Anf. 40 Utbildningsminister JAN BJÖRKLUND (fp):
          </note>
          <note>
            Fru talman! Jag är rädd att frågeställaren vill ha en mer detaljerad
            redogörelse än vad jag spontant kan ge här och nu utan underlag.
            Den svenska regeringens uppfattning är att alla de länder som
            finns på Balkan och som vill komma med i EU ska få komma med när
            de uppfyller kriterierna. Det är det svenska ordförandeskapets
            uppfattning. Det är också EU:s uppfattning.
          </note>
          <note>
            Låt mig understryka att en förutsättning för att något ytterligare
            land över huvud taget ska få komma med är att Lissabonfördraget
            ratificeras. Är det något vi jobbar med just nu är det detta,
            inte minst gentemot den tjeckiska statsledningen. Utan det nya
            fördraget kommer inga fler länder alls med. Det är en första förutsättning.
          </note>
          <note>
            Både vår utrikesminister, vår Europaminister och andra personer
            i den svenska regeringen med medarbetare reser också aktivt i
            Balkanländerna. Exakt vad som görs när det gäller Bosnien-Hercegovina
            överblickar jag inte spontant just nu, men även detta land finns
            ju på listan över länder som den svenska regeringen gärna ser
            som framtida medlemmar i det europeiska samarbetet.
          </note>
          <note>
            Barn till separerade föräldrar med gemensam vårdnad
          </note>
          <note type="speaker">
            Anf. 41 SOLVEIG HELLQUIST (fp):
          </note>
          <note>
            Fru talman! Min fråga ställer jag till statsrådet Maria Larsson.
          </note>
          <note>
            Varje år får ungefär 50 000 barn uppleva att deras föräldrar
            separerar. Nästan alla föräldrar har gemensam vårdnad, och det
            är bra. Men trots gemensam vårdnad kan det emellanåt vara väldigt
            många konflikter mellan föräldrarna.
          </note>
          <note>
            Då vill jag komma till frågan. När föräldrar har gemensam vårdnad
            kan den ena föräldern motsätta sig att barnet får hjälp av till
            exempel barnpsyk eller socialtjänsten. Detta problem har funnits
            under många år och det har också utretts. Min fråga är alltså:
            Vilka åtgärder kan statsrådet tänka sig att vidta för att säkerställa
            att barn får den hjälp de behöver även om en förälder motsätter
            sig detta?
          </note>
          <note type="speaker">
            Anf. 42 Statsrådet MARIA LARSSON (kd):
          </note>
          <note>
            Fru talman! Tack för frågan, Solveig Hellquist!
          </note>
          <note>
            Det är en stor påfrestning i en parrelation att få ett barn.
            Man kan naturligtvis behöva stöd på olika sätt. En av de saker
            som regeringen har arbetat aktivt med den senaste tiden är att
            få på plats en möjlighet till ett föräldrastöd som inte bara sträcker
            sig över barnets första år utan också kan utnyttjas om påfrestningar
            kommer längre fram. Det kan handla både om påfrestningar i själva
            föräldraskapet och om parrelationen och den påfrestning som det
            faktiskt utgör att vara förälder när man ska få ihop livspusslet,
            vilket ju många av oss är bekanta med.
          </note>
          <note>
            Det Solveig Hellquist refererar till är Barnskyddsutredningen,
            en utredning gjord av Kerstin Wigzell, som bland annat har haft
            att titta på möjligheten att erbjuda ett barn stöd även om inte
            båda föräldrarna godkänner att insatser sätts in. Ett sådant förslag
            har lagts fram av utredaren. Just nu håller vi på och läser remissvaren.
            De är många. Det har varit ett stort intresse för utredningen,
            och många är mycket positiva.
          </note>
          <note>
            Vi bereder detta på departementet just nu. Vi vet att det utgör
            ett problem, och vi försöker hitta en framkomlig väg. Mer än så
            kan jag egentligen inte säga i dagsläget.
          </note>
          <note type="speaker">
            Anf. 43 SOLVEIG HELLQUIST (fp):
          </note>
          <note>
            Fru talman! Jag får tacka statsrådet för svaret. Jag är väl medveten
            om att det har hänt ganska mycket på barnfronten under den här
            mandatperioden, och jag vet bland annat att regeringen satsar
            rätt mycket pengar på barns psykiska ohälsa och även på att korta
            köerna till barnpsykiatrin.
          </note>
          <note>
            Därför blir det så absurt att de barn som kanske bäst behöver
            den hjälpen blir hindrade att få den på grund av att en förälder,
            som kanske är en förövare, säger nej. Men jag hoppas verkligen
            att den här regeringen sjösätter ett bra lagförslag på detta område
            under mandatperioden.
          </note>
          <note type="speaker">
            Anf. 44 Statsrådet MARIA LARSSON (kd):
          </note>
          <note>
            Fru talman! Barnperspektivet är oerhört centralt inom ramen för
            socialtjänstens arbete, och här har vi försökt arbeta väldigt
            mycket för att stärka barnperspektivet och barns rättigheter.
          </note>
          <note>
            Jag tycker att barn har haft en ganska rättsosäker tillvaro i
            många fall. Barnens rättigheter har inte alltid tagits till vara
            som de borde ha gjorts.
          </note>
          <note>
            Solveig Hellquist tog upp ett exempel. Låt mig också nämna barn
            som växer upp i en missbrukarmiljö där föräldrar kanske förnekar
            ett missbruk och därmed motsätter sig insatser för barnet som
            barnet definitivt skulle behöva.
          </note>
          <note>
            Det är ytterligare ett exempel som ligger till grund för att
            vi har velat titta på den här lagstiftningen för att se om vi
            ytterligare kan stärka barns rättigheter och barnperspektivet.
          </note>
          <note>
            Lokala resor inom ramen för försörjningsstöd
          </note>
          <note type="speaker">
            Anf. 45 EVA OLOFSSON (v):
          </note>
          <note>
            Fru talman! Jag skulle vilja ställa min fråga till statsrådet
            Maria Larsson.
          </note>
          <note>
            I torsdags var statsrådet och jag på samma konferens på Älvsjömässan.
            Den handlade om fattigdom och utslagning i Europa. Det var en
            lång rad frivilligorganisationer, forskare och politiker där.
          </note>
          <note>
            Självklart var alla överens om att det är bra att ha ett jobb
            som man kan försörja sig på och att stärka människor. Men en viktig
            fråga kom också upp som handlade om hur livet ser ut för människor
            som lever i det yttersta skyddsnätet. I Sverige är det försörjningsstöd.
          </note>
          <note>
            Allt fler människor lever i dag på försörjningsstöd i Sverige.
            Socialstyrelsen har räknat med att det fram till 2012 kan öka
            till 50 procent.
          </note>
          <note>
            Man lyfte upp rätten till ett värdigt liv och delaktighet i samhället
            som en viktig fråga. Då vill jag ställa en fråga till Maria Larsson.
            Arbetsresor ingår enligt socialtjänstlagen i försörjningsstödet
            men inte lokala resor i övrigt. Jag tänker på möjligheten att
            till exempel i Stockholm ta del av allt som finns där eller att
            på en mindre ort ta del av sådant som man måste förflytta sig
            till.
          </note>
          <note type="speaker">
            Anf. 46 Statsrådet MARIA LARSSON (kd):
          </note>
          <note>
            Fru talman! Det var den åttonde rundabordskonferensen i EU-regi
            som arrangerades. Varje höst äger en sådan konferens rum i ordförandeskapets
            regi. Det är viktiga konferenser. De uppmärksammar ett problem
            som är gemensamt för EU-kretsen.
          </note>
          <note>
            Det fanns också möjlighet för oss i Sverige att visa upp en del
            exempel. En del studiebesök arrangerades, och vi fick väldigt
            mycket positiv respons på konferensen.
          </note>
          <note>
            Så till Eva Olofssons direkta fråga kring försörjningsstöd.
          </note>
          <note>
            Försörjningsstödet är tänkt att vara en tillfällig försörjning
            och därmed också täcka det som behövs av livets nödtorft under
            en begränsad period.
          </note>
          <note>
            Vi ser nu att behovet av försörjningsstöd ökar. Det innebär att
            påfrestningarna på kommunen ökar. Det utgör en del när det gäller
            varför vi nu från statens sida har ökat stödet till kommunerna.
            Det är ganska stora resurstillskott just för att man ska klara
            den här extra anstormningen, som bland annat handlar om ökat försörjningsstöd.
          </note>
          <note>
            Vi ser det som väldigt viktigt att komma förbi detta för att
            öka möjligheterna för människor att i större utsträckning återigen
            komma in i egen försörjning.
          </note>
          <note type="speaker">
            Anf. 47 EVA OLOFSSON (v):
          </note>
          <note>
            Fru talman! Ja, försörjningsstödet ska vara tillfälligt, men
            för många människor är det inte det. 35 procent lever på försörjningsstöd
            i mer än tio månader. Barnfamiljer kan leva på försörjningsstöd
            i flera år.
          </note>
          <note>
            Självklart ska man försöka hjälpa människor och stärka dem när
            det gäller att komma ur försörjningsstödet. Men detta borde vara
            mycket bättre, och ur ett barnperspektiv borde det vara absolut
            nödvändigt att låta lokala resor ingå.
          </note>
          <note>
            Fritid och lek ingår, men inte resor med buss eller tunnelbana
            till simhallen eller för att gå på gratis museibesök.
          </note>
          <note>
            Det pratades vackert om alla gratisteatrar i Stockholm. Men det
            finns människor som inte har råd att ta bussen eller tunnelbanan
            dit och som verkligen skulle behöva gå på en gratisgrej på sin
            fritid.
          </note>
          <note>
            De borgerliga tog bort det här med lokala resor i Stockholm.
            Det fanns när det var en rödgrön majoritet. Men vi anser att det
            bör finnas en nationell rättighet att vara delaktig och att man
            också ska ha rätt till lokala resor när man har försörjningsstöd.
          </note>
          <note type="speaker">
            Anf. 48 Statsrådet MARIA LARSSON (kd):
          </note>
          <note>
            Fru talman! Återigen: Merparten av dem som har försörjningsstöd
            har det tillfälligt. Så är situationen, och det är så stödet är
            tänkt att fungera. Däremot är det otroligt viktigt att satsa på
            möjligheter för de här människorna att komma in i egenförsörjning.
            Det är anledningen till att den här regeringen har prioriterat
            det som den högst angelägna frågan att öka antalet personer som
            har ett jobb, som har möjligheten till egenförsörjning. Det är
            nämligen vad de allra flesta önskar. Det vet både Eva Olofsson
            och jag.
          </note>
          <note>
            När det gäller resor är det precis som Eva Olofsson anger. Man
            hanterar det här lite olika i olika städer eller kommuner. Men
            det finns ingen avsikt att lagreglera det här området.
          </note>
          <note>
            Kommunerna agerar på lite olika sätt. De har naturligtvis också
            att pröva de enskilda behoven. Det ligger inom socialtjänstlagens
            ram att göra precis den prövningen.
          </note>
          <note>
            Forskningen på Råö rymdobservatorium
          </note>
          <note type="speaker">
            Anf. 49 MARIANNE KIERKEMANN (m):
          </note>
          <note>
            Fru talman! Jag ställer min fråga till forskningsminister Tobias
            Krantz. Den gäller Råö rymdobservatorium.
          </note>
          <note>
            I maj i år lades propositionen Prövning av vindkraft fram som
            syftar till att underlätta utbyggnaden av vindkraft samtidigt
            som kraven på en rättssäker och omsorgsfull prövning inte minskar.
          </note>
          <note>
            I ett tilläggsdirektiv fick utredaren i uppdrag att utreda behovet
            av författningsändringar för att bland annat utreda hur försvarets
            intressen ska skyddas. Ett intresse som dess värre inte skyddas
            är rymdforskningen i detta.
          </note>
          <note>
            Råö rymdobservatorium är en forskningsanläggning där man sedan
            1952 har beforskat rymden. Bland annat övervakas ozonskikt och
            kolmonoxid i atmosfären för att man ska kunna studera eventuella
            förändringar i halterna.
          </note>
          <note>
            Det finns sedan tidigare ett skyddsområde runt anläggningen där
            man inte får ha mobiltelefon påslagen, men utvecklingen går framåt,
            och vindkraften utgör nu med sina höjder på 150 meter ett hot
            mot forskningen. Anledningen är att signalerna från mobiltelefoner
            studsar på vindsnurrorna och stör ut de signaler man samlar in.
            Det är således viktigt att skydda forskningen.
          </note>
          <note>
            Jag har försökt informera mig i denna fråga och fått till svar
            att det är en juridisk fråga, men även en juridisk fråga måste
            kunna lösas. Min fråga till statsrådet blir därför: Är statsrådet
            beredd att vid sitt besök på Chalmers i början av december informera
            sig i denna akuta fråga och medverka till en så snabb lösning
            som möjligt innan det blir för sent?
          </note>
          <note type="speaker">
            Anf. 50 Statsrådet TOBIAS KRANTZ (fp):
          </note>
          <note>
            Fru talman! Tack för frågan! Den ger mig också anledning att
            något utveckla regeringens allmänna syn på forskningspolitiken.
          </note>
          <note>
            Vi genomför nu en mycket stor satsning i svensk forskningspolitik.
            Vi ökar anslagen med 5 miljarder kronor över ett antal år. Det
            är den största satsningen i modern tid, som görs på svensk forskning.
          </note>
          <note>
            Rymdforskning är en del när det gäller den ökade forskningssatsningen,
            som regeringen genomför. Det är ett mycket viktigt område.
          </note>
          <note>
            Just när det gäller den specifika frågan måste jag säga att jag
            gärna ber att få informera mig om frågan. Finns det möjlighet
            för mig att skaffa ytterligare kunskap om detta gör jag gärna
            det. Samtidigt ska jag förstås som minister akta mig väldigt noga
            för att göra någonting som uppfattas som att jag lägger mig i
            olika typer av juridiska processer.
          </note>
          <note type="speaker">
            Anf. 51 MARIANNE KIERKEMANN (m):
          </note>
          <note>
            Fru talman! Jag är nöjd med det svaret.
          </note>
          <note>
            Behovet av äldreboenden
          </note>
          <note type="speaker">
            Anf. 52 CHATRINE PÅLSSON AHLGREN (kd):
          </note>
          <note>
            Fru talman! Om några dagar slutar jag i riksdagen. Jag har varit
            här i 18 år. Jag roade mig med att ta fram mitt första anförande
            som hölls på en allmänpolitisk debatt den 17 oktober 1991.
          </note>
          <note>
            Jag ska, statsrådet Maria Larsson, citera mig själv. Det gäller
            äldreboenden för oss äldre: Antalet 80-åringar beräknas öka med
            hela 28 % och 85-åringarna, de som är i störst behov av vård och
            omsorg, med 40 %. De äldre mår bättre, men omfattningen av kroniska
            ålderssjukdomar minskar inte. Detta faktum, som ibland förtigs,
            leder till ett ökat behov av vårdplatser. Åldersutvecklingen visar
            på ett behov av att öka antalet platser på exempelvis ålderdomshem
            med 30 %, på långvården och sjukhemmen med 25 %, inom servicebostäder
            med 20 %, inom den specialiserade vården med 13 % och inom hemsjukvården
            med 15 %.
          </note>
          <note>
            Detta hade jag hämtat ur Pensionsutredningen.
          </note>
          <note>
            Nu vet vi att det har varit ett stort behov av äldrebostäder,
            och de har snarare minskat än ökat trots vad Pensionsutredningen
            sade.
          </note>
          <note>
            Vad kommer nu regeringen att göra när jag har åkt härifrån?
          </note>
          <note type="speaker">
            Anf. 53 Statsrådet MARIA LARSSON (kd):
          </note>
          <note>
            Fru talman! Chatrine Pålsson Ahlgren kan vara lugn för framtiden.
            Vi kommer att sakna Chatrine Pålsson Ahlgren i kammaren.
          </note>
          <note>
            Demografin har fortsatt att utveckla sig i positiv riktning sedan
            1991. Medellivslängden har stigit sedan dess. Allt fler blir äldre,
            och med en god bibehållen hälsa glädjande nog. Men de sista åren
            i livet behöver fortfarande de flesta stöd och insatser, både
            när det gäller hemtjänst och platser i särskilt boende.
          </note>
          <note>
            Vi identifierade att det fanns ett behov från statens sida att
            gå in och stödja utbyggnaden av äldreplatser. 18 000 platser försvann
            mellan 2000 och 2006, och vi inrättade ett investeringsstöd. Platserna
            fortsatte att minska 2006 och 2007. Nu har vi fått siffrorna för
            2008. De indikerar att för första gången under 2000-talet var
            det vid det årets slut fler personer som bodde i särskilt boende
            än året innan. 400 fler personer hade tillgång till ett särskilt
            boende. Det är glädjande.
          </note>
          <note type="speaker">
            Anf. 54 CHATRINE PÅLSSON AHLGREN (kd):
          </note>
          <note>
            Fru talman! Jag vill skicka med att det är otroligt viktigt att
            vi inser att trots att vi blir äldre är vi olika. Vi har olika
            behov och olika förutsättningar. Trygghet består i att det finns
            ett boende för alla där vi kan känna oss trygga och att vi kan
            få välja själva.
          </note>
          <note>
            Jag tror att det är bra att det finns olika nivåer på boendena,
            såväl så kallade särskilda boenden som trygghetsboende och kanske
            serviceboende. Det utgör en trygghet och garanterar kanske också
            att vi bor kvar i vår invanda miljö.
          </note>
          <note>
            Delar statsrådet och regeringen den uppfattningen?
          </note>
          <note type="speaker">
            Anf. 55 Statsrådet MARIA LARSSON (kd):
          </note>
          <note>
            Fru talman! För den som bor kvar i sin egen invanda miljö, kanske
            med hjälp och stöd av hemtjänst, är det naturligtvis det bästa
            alternativet om man föredrar det. Där finns det också en positiv
            siffra som jag gärna nämner. Antalet personer som får del av hemtjänsten
            ökade 2008 jämfört med 2007. Så det finns positiva tecken.
          </note>
          <note>
            Men jag tror att vi behöver alternativa boendeformer. Många önskar
            den form av trygghetsboende som en utredning har tittat närmare
            på, och investeringsstödet kommer att gälla för byggandet av trygghetsbostäder
            från och med den 1 januari 2010.
          </note>
          <note>
            Med det vill jag önska Chatrine Pålsson Ahlgren lycka till. Jag
            är övertygad om att hon kommer att ha många uppgifter även i fortsättningen.
            Det är långt till ett äldreboende.
          </note>
          <note>
            Jämställdhetsfrågorna under det svenska EU-ordförandeskapet
          </note>
          <note type="speaker">
            Anf. 56 CARINA HÄGG (s):
          </note>
          <note>
            Fru talman! Jag tycker att det är väldigt intressant att följa
            det svenska ordförandeskapet i EU. Jag prioriterar jämställdhetsfrågorna.
            Det utgår jag från att också jämställdhetsministern gör under
            ordförandeskapet.
          </note>
          <note>
            Därför blir jag bekymrad när jag hör ledande politiker ha ett
            språkbruk och föra en politik som drabbar kvinnor men också minoriteter.
            Jag tror att det är viktigt att man markerar, även om det är mot
            en premiärminister som Berlusconi, när någon uttrycker sig på
            ett sätt som man vet påverkar hur människor förhåller sig till
            diskriminering och kvinnors rättigheter som människor. Det påverkar
            naturligtvis inte bara Italien utan också vår omvärld.
          </note>
          <note>
            Jag har saknat ställningstaganden som under G8-mötet. Vi vet
            att det har varit upprop inför G8-mötet. Vi vet att det nu är
            en namninsamling. Vi vet att man har haft en omröstning i Europaparlamentet,
            där regeringens partivänner huvudsakligen inte ställde sig på
            den sidan. Man tyckte inte ens att det var värt att titta på mediernas
            situation.
          </note>
          <note>
            Hur jag än följer det ser jag inte att jämställdhetsministern
            har tagit ställning för kvinnors rättigheter gentemot Berlusconi
            och hans politik. Men jag vill erbjuda jämställdhetsministern
            att göra det här. Det är mycket efterlängtat att få ett tydligt
            ställningstagande.
          </note>
          <note type="speaker">
            Anf. 57 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Först vill jag säga att liberalerna ställde sig bakom
            det ställningstagande som Carina Hägg hänvisar till.
          </note>
          <note>
            Det är beklagligt, vill jag säga, med en massa olika uttalanden
            av Berlusconi. Det möter jag både som ansvarig för romafrågor,
            diskrimineringsfrågor och jämställdhetsfrågor. Det är självklart
            att det är olämpligt, för att inte säga oacceptabelt med den typen
            av uttalanden från en regeringschef, i det här fallet i Italien.
          </note>
          <note>
            Vi jobbar med mycket konkret politik för att förbättra kvinnors
            situation i EU, inte minst när det gäller kvinnors möjligheter
            till arbete och när det gäller våldsfrågor. Om jag ska ägna min
            tid åt att skicka ut uttalanden och pressmeddelanden varje gång
            Berlusconi uttalar någonting kommer det att kräva väldigt mycket
            tid. Men i bilaterala samtal med mina kolleger lyfter jag upp
            de här frågorna, och jag utgår från att statsministern gör det
            i bilaterala samtal med Berlusconi.
          </note>
          <note type="speaker">
            Anf. 58 CARINA HÄGG (s):
          </note>
          <note>
            Fru talman! Jag har försökt att ta upp den här frågan lite mer
            under hand och på olika sätt uppmärksamma företrädare från regeringen
            och andra som har ledande politiska uppdrag på den. Jag tycker
            att det är väldigt viktigt. Jag tycker också att man bör kunna
            ha en samsyn.
          </note>
          <note>
            Jag välkomnar att jämställdhetsministern uttalar sig tydligare
            här. Men det räcker inte. Det måste leda till något mer än pressmeddelanden.
            Det måste vara något konkret. Det är inte acceptabelt att en av
            de ledande politikerna i Europa får uttala sig så diskriminerande,
            så förnedrande, så förolämpande mot kvinnor och också företräda
            en politik i den riktningen.
          </note>
          <note>
            Vi har också den romska situationen. Det är en politik som har
            näst intill fascistiska drag. Det måste också hanteras väldigt
            tydligt. Det kan vi återkomma till, och det vet jag att det finns
            ett arbete för.
          </note>
          <note>
            Men det handlar om jämställdhetsfrågorna. Jag vet att det finns
            partivänner till Berlusconi i regeringen som tidigare har varit
            en del i hans valkampanj och stöttat honom. Det ligger ett stort
            ansvar på regeringen att vara aktiv här. Kunde man vara aktiv
            och stödja honom måste man också vara aktiv och tala om att vi
            inte accepterar hans uttalanden och hans politik på det här området.
          </note>
          <note type="speaker">
            Anf. 59 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Jag håller med Carina Hägg. Det ligger ett stort
            ansvar på oss alla som politiker, inte bara på mig eller oss som
            statsråd utan också på er som riksdagsledamöter att vara med i
            den politiska debatten och ta avstånd från olämpliga uttalanden
            från olika andra kolleger inom unionen.
          </note>
          <note>
            Med det sagt vill jag ändå säga att den italienska jämställdhetsministern
            är väldigt intresserad av jämställdhetsfrågor och är mycket aktiv
            på området. Vi har ett bra samarbete.
          </note>
          <note>
            Jag beklagar verkligen Berlusconis uttalanden i olika sammanhang.
            Men jag måste säga att jag i alla fall är nöjd med det samarbete
            som jag och min kollega i Italien har på området.
          </note>
          <note>
            Lernias friskolor och konkurrensen på skolområdet
          </note>
          <note>
            Anf. 60 HELENE PETERSSON i Stockaryd (s):
          </note>
          <note>
            Fru talman! Jag skulle vilja ställa min fråga till statsrådet
            Björklund.
          </note>
          <note>
            I mitt län, Jönköpings län, har det statliga bolaget Lernia College,
            som är en del av Lernia Aktiebolag, ansökt om att få starta fristående
            skolor, gymnasieskolor, i två kommuner. Av deras ansökan framgår
            det att man år tre kalkylerar med ett överskott på 800 000 kronor.
          </note>
          <note>
            Lernia har ett avkastningskrav på sig från sina ägare, det vill
            säga staten. Det betyder att staten via sitt helägda bolag konkurrerar
            med kommunerna och också att en del av de skatter som kommunen
            tar ut av sina invånare hamnar som vinst hos staten.
          </note>
          <note>
            Tycker statsrådet att detta är en rimlig ordning, att staten
            konkurrerar med kommunen om att bedriva gymnasieutbildning och
            dessutom har ett avkastningskrav på sig?
          </note>
          <note type="speaker">
            Anf. 61 Utbildningsminister JAN BJÖRKLUND (fp):
          </note>
          <note>
            Fru talman! Jag tycker att frågeställaren mycket väl belyser
            ett par mycket svåra principiella frågor. Från borgerligt håll
            är vi mycket skeptiska till att staten ska bedriva företagsverksamhet
            över huvud taget. Nu finns det en lång rad företag som har byggts
            upp i statlig ägo under årtionden. Det här är några. Vi har många
            andra. Några försöker vi sälja, och några har vi sålt. Det är
            inte just nu marknad att sälja företag.
          </note>
          <note>
            Lernia är den gamla AMU-gruppen. Det är Arbetsmarknadsverket.
            Numera heter det Lernia AB Lernia. Då tror man att det är privat,
            men det är statligt. Det är helt riktigt.
          </note>
          <note>
            De bedriver utbildningsverksamhet. Det har de alltid gjort, AMU-utbildningar
            historiskt. Ibland gränsar det till gymnasieutbildningar med olika
            yrkeskurser och annat. Jag tycker att Helene Petersson pekar på
            ett mycket svårt avvägningsproblem.
          </note>
          <note>
            Vår grundhållning är att vi ska minska mängden statliga företag,
            och de ska inte konkurrera med privata företag. Med det stora
            arv som den här regeringen har av statliga företag går det inte
            att omedelbart ändra allting.
          </note>
          <note>
            Anf. 62 HELENE PETERSSON i Stockaryd (s):
          </note>
          <note>
            Fru talman! Nu tycker jag inte att statsrådet ska skylla den
            socialdemokratiska regeringen för att AMU som det hette då bolagiserades,
            för det var faktiskt den förra borgerliga regeringen som gjorde
            det 1993.
          </note>
          <note>
            Inriktningen på de här utbildningarna var, precis som statsrådet
            säger, arbetsmarknadsutbildningar. Kommunerna kunde också och
            har kunnat köpa sfi-utbildning eller annan specifik utbildning.
          </note>
          <note>
            Men nu är Lernia inne på ett område som de facto är kommunens
            ansvar, alltså att driva gymnasieskola. Regeringen kan styra det
            här. Våra statliga bolag i statens regi har att följa aktiebolagsordning
            och bolagsordning men också regeringens riktlinjer, och regeringen
            kan genom ägardirektiv, genom ett regeringsbeslut, också styra
            vad bolagen ska syssla med.
          </note>
          <note>
            Är statsrådet beredd att titta över vilka riktlinjer och ägardirektiv
            Lernia College har på dessa områden så att man i fortsättningen
            inte kommer att konkurrera med kommunerna när det gäller gymnasieutbildningen?
          </note>
          <note type="speaker">
            Anf. 63 Utbildningsminister JAN BJÖRKLUND (fp):
          </note>
          <note>
            Fru talman! Om det vore så enkelt. Vi håller just nu på med skollagen,
            kan jag berätta, och vi funderar, precis som riksdagen kommer
            att få göra framöver, över var gränsen går för de här blandformerna.
            Vi har kommuner som äger bolag ihop med statliga bolag, och så
            driver de utbildningar som har börjat som en arbetsmarknadsutbildning,
            till exempel en svetskurs. Det går nu över i yrkesvux, kommunal
            vuxenutbildning. Det är ett gränsland som är ganska stort. Är
            det bra utbildningar får man väl ofta akta sig för att stänga
            bara för att man rider på en massa principer.
          </note>
          <note>
            Det är många svåra avvägningar när man ska göra om detta område,
            men på längre sikt, vill jag säga, tycker jag inte att vi ska
            ha statliga företag som driver affärsverksamhet över huvud taget.
            Det är min principiella grundhållning, men det är ett rätt långsiktigt
            arbete. Så länge vi har dem får vi finna oss i att de bedriver
            affärer; det är så att säga därför de finns.
          </note>
          <note>
            Barnfattigdomen
          </note>
          <note type="speaker">
            Anf. 64 MARINA PETTERSSON (s):
          </note>
          <note>
            Fru talman! Min fråga går till statsrådet Maria Larsson och gäller
            barnfattigdomen.
          </note>
          <note>
            Barnfattigdomen ökar i Sverige. Hos ensamstående föräldrar ökar
            den lavinartat. FN:s barnrättskommitté riktar hård kritik mot
            att staten inte gör sitt yttersta för att bekämpa barnfattigdomen.
          </note>
          <note>
            Allt djupare klassklyftor föder allt större barnfattigdom. Vad
            gör regeringen och Maria Larsson för att minska barnfattigdomen?
          </note>
          <note type="speaker">
            Anf. 65 Statsrådet MARIA LARSSON (kd):
          </note>
          <note>
            Fru talman! Marina Pettersson pekar på någonting som har varit
            en ganska långsiktig utveckling. Barnfattigdomen och fattigdomen
            har ökat i Sverige under lång tid. Det var inget som påbörjades
            med ett regeringsskifte, utan det har varit en utveckling under
            väldigt lång tid.
          </note>
          <note>
            Det handlar naturligtvis om att ge människor, föräldrar, som
            lever i ett utanförskap möjlighet att åter komma in på arbetsmarknaden.
            Det här är inte bara ett svenskt utan också ett europeiskt perspektiv,
            där vi kan se en likartad utveckling i hela Europa.
          </note>
          <note>
            Därför var det en av utgångspunkterna på den konferens som Eva
            Olofsson förut nämnde, alltså fattigdomskonferensen som hålls
            i EU där vi är ganska överens om att ett viktigt perspektiv är
            att fler människor ska kunna få ett arbete.
          </note>
          <note>
            När man får en egen försörjning och en inkomst som är större
            än det bidrag som man har erhållit under en begränsad tid ger
            det nya möjligheter. Det ger en större makt över det egna livsvalet,
            och det är det absolut bästa, enklaste även om det inte är enkelt
            och viktigaste verktyget för att komma framåt och bekämpa både
            vuxenfattigdom och barnfattigdom.
          </note>
          <note type="speaker">
            Anf. 66 MARINA PETTERSSON (s):
          </note>
          <note>
            Fru talman! Om det inte är ett faktum är det kanske en nyhet
            för Maria Larsson att också arbetslösheten stiger katastrofalt
            i Sverige. Effekterna av regeringens politik på våra välfärdssystem
            gör ju att allt fler människor hamnar hos socialkontoren och att
            allt mer och större försörjningsstöd måste betalas ut av våra
            kommuner.
          </note>
          <note>
            När det inte finns arbete eller egen försörjning och när försämringar
            i arbetslöshets- och sjukförsäkringen tvingar barnfamiljerna till
            socialkontoren vad gör regeringen då? Jag anser faktiskt att det
            här kommer att vara den mest dolda ohälsan i vår historia. Är
            det meningen med regeringens politik?
          </note>
          <note type="speaker">
            Anf. 67 Statsrådet MARIA LARSSON (kd):
          </note>
          <note>
            Fru talman! Jag tror inte att Marina Pettersson eller någon annan
            har undgått att se att vi befinner oss i en internationell lågkonjunktur
            av sällan skådat slag. Det får konsekvenser för arbetslöshetstalen.
            De går upp i varje land. Hos alla våra europeiska grannar sitter
            man med åtstramningspaket.
          </note>
          <note>
            Här i Sverige har vi sparat i ladorna under de goda tiderna.
            Vi har sett till att fler människor kom i arbete. När vi gick
            in i lågkonjunkturen var det 180 000 fler svenskar som hade ett
            arbete att gå till än vad som var fallet när vi tog över regeringsmakten.
            Det gjorde att vi är betydligt bättre rustade att också klara
            lågkonjunkturen när arbetslösheten stiger.
          </note>
          <note>
            Vi har också försett kommunerna med möjligheter att kunna ge
            ersättningar, för vi vet att socialbidragsberoendet stiger när
            arbetslösheten ökar och människor blir arbetslösa. Det sker under
            lågkonjunktur.
          </note>
          <note>
            Det som är den stora uppgiften för framtiden är att se till att
            de som nu halkat ur arbetsmarknaden snabbt kan komma tillbaka
            igen, och den här regeringen har väldigt mycket politik för en
            snabb återgång, både rehabilitering om man har en sjukdom men
            också möjlighet till en återetablering på arbetsmarknaden.
          </note>
          <note type="speaker">
            Anf. 68 TREDJE VICE TALMANNEN:
          </note>
          <note>
            Då kan jag berätta att vi har Rwandas talman på läktaren. Det
            är en mycket stor glädje för mig att hälsa talmannens gäst, Rwandas
            talman, välkommen till riksdagens kammare i dag.
          </note>
          <note>
            It is a great honour for me to welcome the Speakers guest, the
            Speaker of the Chamber of Deputies of Rwanda, to the Chamber.
          </note>
          <note>
            We are delighted to have you here!
          </note>
          <note>
            Användandet av burka och niqab inom offentlig verksamhet
          </note>
          <note type="speaker">
            Anf. 69 STAFFAN DANIELSSON (c):
          </note>
          <note>
            Fru talman! Min fråga är till statsrådet Sabuni.
          </note>
          <note>
            I skolor och utbildningar i Sverige förekommer det nu i enstaka
            fall att människor vill dölja sitt ansikte för andra med klädnaden
            burka och niqab. Det här är ett bekymmer, eftersom skolor bygger
            mycket på kommunikation.
          </note>
          <note>
            Sveriges två stora lärarförbund och många skolor har vädjat till
            regeringen att fastställa centrala riktlinjer om att vi inte bör
            dölja ansiktet för varandra i skolorna. Statsrådet har dock sagt
            att detta bör beslutas lokalt på varje enskild skola och arbetsplats,
            vilket ger viss debatt och vissa bekymmer, överklagande till Diskrimineringsombudsmannen
            och olika riktlinjer.
          </note>
          <note>
            Vore det inte rimligt med centrala riktlinjer i offentligt finansierad
            verksamhet som skola, äldreomsorg, sjukvård och daghem om att
            vi inte döljer ansiktet?
          </note>
          <note type="speaker">
            Anf. 70 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Först vill jag säga att utgångspunkten för regeringens
            politik är att människor har frihet att klä sig som de vill. Det
            tror jag att alla här i kammaren håller med om. Med det sagt vill
            jag också säga att självklart kommer det inom vissa yrken i samhället
            att bära med sig konsekvenser om man döljer hela ansiktet. Jag
            tror att skola och förskola är en typ av verksamhet där man verkligen
            behöver se läraren eller eleven i ansiktet.
          </note>
          <note>
            Jag vet att det finns fall anmälda till DO om diskriminering
            i de fall skolledningen har sagt att man inte kan bära niqab i
            skolan. Jag kan inte annat än, precis som alla andra i samhället,
            följa vad domstolarna så småningom kommer att landa i.
          </note>
          <note>
            Min utgångspunkt är dock att i skolan och förskolan ska vi kunna
            se varandra i ansiktet, men varje skolledning måste faktiskt fatta
            beslut utifrån sin verksamhet och vad de anser vara bäst för sina
            lärare och elever.
          </note>
          <note type="speaker">
            Anf. 71 STAFFAN DANIELSSON (c):
          </note>
          <note>
            Fru talman! Jag välkomnar det tydliga principuttalandet: att
            det är en poäng att kunna kommunicera med hela ansiktet när vi
            människor ska kommunicera med varandra.
          </note>
          <note>
            Om Diskrimineringsombudsmannen skulle komma fram till att det
            är ett brott mot lagen om skolor vill ha denna regel, vore det
            då läge att ta upp frågan till diskussion från staten? Är lagarna
            bra som de är då?
          </note>
          <note>
            Vore det inte rimligt och en enkel praxis med centrala riktlinjer
            så att man slapp den här ibland rätt uppslitande frågan på skola
            efter skola, äldreomsorg efter äldreomsorg?
          </note>
          <note type="speaker">
            Anf. 72 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Jag kan inte stå här och spekulera om hur domstolarna
            kommer att döma i enskilda frågor, utan vi får följa processen
            precis som alla andra.
          </note>
          <note>
            Återigen: Utgångspunkten är att människor har frihet att klä
            sig som de vill, men inom vissa yrken kommer det antagligen att
            vara olämpligt. I mitt fall sade jag att inom förskola och skola
            är det olämpligt att inte kunna se ansiktet. Det är en fråga som
            varje skolledning måste ta till sig.
          </note>
          <note>
            I den skola där mina barn går kräver jag att jag kan se deras
            lärare i ansiktet. Det skulle jag förmedla till skolledningen,
            och sedan måste skolledningen fatta det beslutet i så fall.
          </note>
          <note>
            Jag kan alltså inte spekulera om hur det kommer att se ut om
            något år eller om hur domarna kommer att falla ut, utan den processen
            får vi följa som alla andra.
          </note>
          <note>
            Handel med länder som kränker mänskliga rättigheter
          </note>
          <note type="speaker">
            Anf. 73 BÖRJE VESTLUND (s):
          </note>
          <note>
            Fru talman! Jag vill lite grann följa upp Hans Rothenbergs fråga
            till handelsministern. Mänskliga rättigheter och frihandel bör
            ju höra ihop när allting är som bäst. Tyvärr gör det inte alltid
            det utan vi har bilaterala avtal med länder som ibland struntar
            ganska mycket i de mänskliga rättigheterna. I mitt fall tänker
            jag mest på situationen för hbt-personer runt om i världen. Vi
            har bilaterala avtal med länder som ordentligt har börjat förfölja
            och till och med döda hbt-personer.
          </note>
          <note>
            När man frågar statsrådet vad hon har för uppfattning i de här
            frågorna får man veta att hon ändå tycker att vi ska fortsätta
            med handel med de här länderna. Jag skulle vilja att statsrådet
            utvecklar det lite grann. Ett problem i det här sammanhanget är
            ju att vår trovärdighet i världen faktiskt kan sänkas genom att
            vi stöder den typen av länder som inte har respekt för mänskliga
            rättigheter.
          </note>
          <note type="speaker">
            Anf. 74 Statsrådet EWA BJÖRLING (m):
          </note>
          <note>
            Fru talman! Tack Börje Vestlund för en väldigt viktig fråga som
            vi arbetar mycket med. Som jag sade i mitt tidigare svar tror
            jag att bojkott är sista vägen vi ska gå. Det handlar om dialog.
            Det handlar om ökad öppenhet. Det handlar om handel i nästan alla
            fall.
          </note>
          <note>
            Tyvärr är det så, ska jag säga i stället, att många av de länder
            som kränker mänskliga rättigheter och som kränker framför allt
            hbt-personer har vi inte avtal med i dag. Jag önskar snarare att
            vi hade det för att respektera mänskliga rättigheter tydligare.
            Jag tror att absolut bästa vägen att gå just är att visa att svenska
            företag verkar i de här regionerna och att svenska företag står
            för någonting helt annat.
          </note>
          <note>
            Det är ett arbete som också kan ingå i CSR, Corporate Social
            Responsibility. Precis som arbetet med hiv/aids-frågor, som är
            väldigt viktigt i Afrika och som många svenska företag bedriver,
            skulle även hbt-frågor kunna ingå.
          </note>
          <note type="speaker">
            Anf. 75 BÖRJE VESTLUND (s):
          </note>
          <note>
            Fru talman! Tack för svaret! Jag skulle vilja säga att det ändå
            finns en viss skillnad mellan bojkott och frihandelsavtal. När
            man bojkottar gör man ju någonting mycket mer aktivt än att inte
            upprätta ett bilateralt frihandelsavtal. Det finns en viss skillnad
            där.
          </note>
          <note>
            I det sammanhanget vore det väl bra om Sverige kunde markera
            mot de länder som inte respekterar mänskliga rättigheter i allmänhet
            och hbt-personer i synnerhet. Vi vet att det finns stora problem
            i väldigt många delar av vår värld. Där tycker jag i alla fall
            att man skulle kunna använda inte bara ett medel. Vi har pratat
            i åratal i den här kammaren om hur vi hanterar biståndsfrågor
            och att man inte ska ge bistånd till diktaturer, men vi har ju
            handelsavtal med länder som struntar i mänskliga rättigheter.
            Vi borde väl vara lika konsekventa i det sammanhanget.
          </note>
          <note type="speaker">
            Anf. 76 Statsrådet EWA BJÖRLING (m):
          </note>
          <note>
            Fru talman! Jag är fullt och fast övertygad om att bästa vägen
            att gå är att ha en utökad handel. Däremot handlar det på politisk
            nivå väldigt mycket om att i dessa frihandelsavtal också ha tydliga
            klausuler angående mänskliga rättigheter. Det är precis det som
            också har varit ett stort problem för GSSE-avtalet, frihandelsavtalet
            mellan EU och GSSE, där bland annat Saudiarabien ingår. Det är
            ett typiskt sådant land som kränker mänskliga rättigheter och
            inte accepterar hbt-personer.
          </note>
          <note>
            Nästa land, där jag var för bara några veckor sedan, är Libyen.
            Där kränker man också hbt-personer. Man förhandlar nu med EU om
            ett handelsavtal. Där är det också väldigt viktigt att trycka
            på den här delen.
          </note>
          <note>
            Jag tror ändå att vi gör absolut bäst nytta på plats i landet
            genom att visa att vi tycker annorlunda. Vi respekterar hbt-personer.
            Framför allt när det gäller handel handlar det om att våra svenska
            företag är goda förebilder och respekterar hbt-personer precis
            som alla andra.
          </note>
          <note>
            Forskningspolitiken
          </note>
          <note type="speaker">
            Anf. 77 YVONNE ANDERSSON (kd):
          </note>
          <note>
            Fru talman! Jag har en fråga till forskningsminister Tobias Krantz.
            Det jag är väldigt glad för är att Sverige äntligen har fått en
            forskningspolitik som är långsiktigt hållbar och har fokus på
            innovationer. Vi har i Sverige under många år varit dåliga på
            att ta vara på goda idéer och föra över dem i form av ökad tillväxt.
            Ett problem är ju att man faktiskt inte lyckas förtydliga och
            begripliggöra resultaten så att en företagare kan utveckla sina
            produkter.
          </note>
          <note>
            Tidigare har Vetenskapsrådet haft ansvaret för forskningskommunikationen
            men har talat om att de numera inte vill påta sig den rollen fullt
            ut. Har forskningsministern några tankar på hur man ska hantera
            den uppkomna situationen?
          </note>
          <note type="speaker">
            Anf. 78 Statsrådet TOBIAS KRANTZ (fp):
          </note>
          <note>
            Fru talman! Precis som Yvonne Andersson säger har vi nu genomfört
            ett storskifte i svensk forskningspolitik där vi genomför en mycket
            stor satsning på svensk forskning. Sverige är faktiskt ett av
            de få länder som når upp till det så kallade enprocentsmålet,
            att vi ska satsa 1 procent av bnp på forskning och utveckling.
            Det tycker jag att vi ska vara glada och stolta över.
          </note>
          <note>
            Ett problem handlar dock om att vi måste se till att vi också
            får ut mer i termer av innovationer och affärsidéer av de pengar
            vi faktiskt satsar på forskning. Vi talar ibland om den svenska
            forskningsparadoxen i det avseendet att vi känner att vi inte
            riktigt får ut de innovationer som vi vill få ut av de pengar
            vi satsar.
          </note>
          <note>
            Där gör regeringen en hel del. Vi inrättar innovationskontor
            på universitet och högskolor. Det gäller att allmänt ha en politik
            på forskningsområdet som syftar till att närma akademi till näringsliv.
            I det här sammanhanget är det också viktigt, och det kommer vi
            naturligtvis att se till, att det kommer att finnas myndigheter
            på det här området som har till uppgift att sprida forskningsresultat.
          </note>
          <note type="speaker">
            Anf. 79 YVONNE ANDERSSON (kd):
          </note>
          <note>
            Fru talman! Jag är väldigt glad för det resultatet. Jag tror
            att det är mycket viktigt att det finns några som har ansvaret
            för att vi sprider ut resultaten så att vi också får ökad tillväxt
            inom de områden där det är möjligt. Därför är jag glad för att
            vi har en politik som både sätter fokus på att man ska komma vidare
            med den fria forskningen och vågar ta upp de viktiga innovationsfrågorna.
            Jag är väldigt glad för att vår nya forskningsminister nu visar
            en tydlig ansats att gå vidare och utveckla Sverige som kunskapsnation
            också i det globala samhället.
          </note>
          <note type="speaker">
            Anf. 80 Statsrådet TOBIAS KRANTZ (fp):
          </note>
          <note>
            Fru talman! Det är precis som Yvonne Andersson säger att vi inom
            ramen för den stora forskningssatsningen på 5 miljarder kronor
            också genomför en stor satsning på just fri grundforskning. Det
            är ungefär 1,6 miljarder kronor som vi ökar anslaget till den
            fria grundforskningen med under de fyra år som den nuvarande forsknings-
            och innovationspropositionen avser.
          </note>
          <note>
            Hur vi ska se till att få ut mer innovation för de pengar vi
            satsar på forskningspolitiken är också en fråga som jag tar upp
            regelbundet i kontakter med mina europeiska kolleger. De andra
            europeiska länderna upplever precis samma typ av problem. Det
            är en fråga där jag räknar med att vi ska kunna komma framåt rätt
            ordentligt under det svenska ordförandeskapet. Vi har ju från
            svensk sida lyft fram frågan om den så kallade kunskapstriangeln
            där vi ska knyta ihop innovation, forskning och högre utbildning
            på ett mycket bättre sätt. Det är högprioriterat under det svenska
            ordförandeskapet.
          </note>
          <note>
            Anslagen till Örebro universitet
          </note>
          <note type="speaker">
            Anf. 81 MATILDA ERNKRANS (s):
          </note>
          <note>
            Fru talman! Min fråga går till forskningsminister Tobias Krantz.
            Delar av Örebro län, som jag kommer ifrån, har drabbats hårt av
            jobbkrisen. Nu stiger arbetslösheten, inte minst bland unga vuxna.
            Att hitta nya vägar för framtiden är ett oerhört viktigt arbete.
            För mig är Örebro universitet en viktig motor för länets utveckling
            och ett hopp för de unga vuxna.
          </note>
          <note>
            Den borgerliga regeringen har dock sjösatt nya fördelningsprinciper
            som sätter nya yngre universitet, som Örebro universitet, på undantag.
          </note>
          <note>
            Mina frågor till ministern är: Vad är ditt besked till oss i
            Örebro län gällande Örebro universitet? Ser ministern universitetet
            som en viktig motor för framtiden?
          </note>
          <note type="speaker">
            Anf. 82 Statsrådet TOBIAS KRANTZ (fp):
          </note>
          <note>
            Fru talman! Tänk om jag hade svarat nej på den frågan!
          </note>
          <note>
            Självklart är det så att universitet och högskolor är av avgörande
            betydelse för att vi ska kunna möta de framtida utmaningar som
            vi står inför. I samband med att jag möter europeiska kolleger
            upprepar jag kontinuerligt att vi måste se till att vi trots att
            vi nu befinner oss i en djup ekonomisk kris satsar på utbildning
            och forskning. Om vi inte gör det kommer det surt efter och det
            kommer att få mycket tråkiga konsekvenser långsiktigt.
          </note>
          <note>
            Som jag har sagt tidigare genomför vi nu en mycket stor forskningssatsning.
            Med 5 miljarder ökar vi forskningsanslagen över fyra år. Detta
            får samtliga universitet del av. Inga universitet och högskolor
            får minskade anslag, utan alla universitet och högskolor får ökade
            anslag med regeringens forskningspolitik.
          </note>
          <note>
            Flera av de nya universiteten har under flera år haft en mycket
            god utveckling när det gäller att få ökade anslag. Mitt svar på
            frågan hur det kommer att gå för Örebro universitet i framtiden
            är att det ligger i Örebro universitets egna händer. Är man vid
            Örebro universitet duktig kommer också Örebro universitet framöver
            att få betydande ökningar av sina anslag.
          </note>
          <note type="speaker">
            Anf. 83 MATILDA ERNKRANS (s):
          </note>
          <note>
            Fru talman! Tack, ministern, för svaret!
          </note>
          <note>
            Om du anser att universiteten är viktiga motorer för länens utveckling
            har jag lite svårt att se hur man kan sjösätta nya fördelningsprinciper
            som faktiskt sätter de nya yngre universiteten på undantag. De
            universiteten finns ofta i län som har genomgått stora strukturomvandlingar
            och som behöver hopp om framtiden, inte minst de unga vuxna behöver
            det. Vi behöver koncentrera och utveckla våra ambitioner när det
            gäller just universiteten. I ett sammanhållet Sverige är det viktigt
            att de finns över hela landet.
          </note>
          <note>
            Jag kan också känna att du till viss del tar ansvaret från dig
            själv och lägger bollen i knäet på Örebro universitet. Jag ska
            naturligtvis bära med mig den synpunkten tillbaka till Örebro
            universitet. Jag vet att de jobbar oerhört hårt för att fortsätta
            att utveckla universitetet. Jag hade kanske hoppats på något större
            stöd från den nya forskningsministern när det gäller just Örebro
            universitet.
          </note>
          <note type="speaker">
            Anf. 84 Statsrådet TOBIAS KRANTZ (fp):
          </note>
          <note>
            Fru talman! Vi gör en mycket stor satsning på universitet och
            högskolor generellt sett, inte bara när det gäller forskningen.
            Vi utökar antalet platser med 10 000 tillfälligt under två år,
            och vi satsar på kvalitetsförstärkningar i den högre utbildningen.
            Jag hoppas att vi kan lägga fram en kvalitetsreform för den högre
            utbildningen senare under hösten eller eventuellt i början av
            våren.
          </note>
          <note>
            Det ligger mycket i regeringens allmänna syn på universitet och
            högskolor att vi ska sätta ramarna och ge förutsättningarna för
            dem både när det gäller den högre utbildningen och när det gäller
            forskningen. Det är inte så att staten uppifrån ska tala om exakt
            vad Örebro universitet ska göra eller hur det ska utvecklas eller
            hur andra universitet och högskolor ska utvecklas. Vi sätter ramarna,
            och vi ger förutsättningarna. Det gäller både forskning och högre
            utbildning. Jag vill också poängtera att själva tanken på att
            det ska finnas ett system för fördelning av forskningspengar som
            bygger på kvaliteten på resultaten som högskolor och universitet
            når också har stötts av Socialdemokraterna tidigare.
          </note>
          <note type="speaker">
            Anf. 85 TREDJE VICE TALMANNEN:
          </note>
          <note>
            Dagens frågestund är avslutad. Jag tackar statsråden för medverkan
            i dag.
          </note>
          <note>
            Ajournering
          </note>
          <note>
            Kammaren beslutade kl. 15.01 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            12 § Beslut om ärenden som slutdebatterats den 21 oktober
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            14 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 22 oktober
          </note>
          <note>
            Gunilla Carlsson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 3 november.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 oktober
          </note>
          <note>
            Christin Hagberg
          </note>
          <note>
            Christin Hagberg
          </note>
          <note>
            Anneli Särnblad
          </note>
          <note>
            Göran Persson
          </note>
          <note>
            Gunnar Sandberg
          </note>
          <note>
            Gunnar Sandberg
          </note>
          <note>
            Marie Nordén
          </note>
          <note>
            Thomas Bodström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 3 november.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 oktober
          </note>
          <note>
            Amineh Kakabaveh
          </note>
          <note>
            Hans Linde
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 3 november.
          </note>
          <note>
            17 § Kammaren åtskildes kl. 16.06.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
