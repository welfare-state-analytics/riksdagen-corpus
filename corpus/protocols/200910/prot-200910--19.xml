<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--19</head>
          <docDate when="2009-10-22">2009-10-22</docDate>
        </div>
      </front>
      <body>
        <div>
          <note n="4fcf09d5">
            ﻿
          </note>
          <note n="8f46b874">
            Riksdagens protokoll
          </note>
          <note n="4319d28a">
            2009/10:19
          </note>
          <note type="date" n="22cede6e">
            Torsdagen den 22 oktober
          </note>
          <note n="8d75d49f">
            Kl. 12:00 - 16:06
          </note>
          <note n="22d4a14f">
            1 § Justering av protokoll
          </note>
          <note n="6f8c8985">
            Justerades protokollet för den 16 oktober.
          </note>
          <note n="a81a4e35">
            2 § Ledighet
          </note>
          <note n="536b6deb">
            Andre vice talmannen meddelade att Anna König Jerlmyr (m) ansökt
            om fortsatt ledighet under tiden den 23 oktober23 november.
          </note>
          <note n="6b79a9d3">
            Kammaren biföll denna ansökan.
          </note>
          <note n="de0dc497">
            Andre vice talmannen anmälde att Curt Linderoth (m) skulle fortsätta
            att tjänstgöra som ersättare för Anna König Jerlmyr.
          </note>
          <note n="396d4b01">
            3 § Anmälan om kompletteringsval till arbetsmarknadsutskottet
          </note>
          <note n="2c3eafb3">
            Andre vice talmannen meddelade att Moderata samlingspartiets
            riksdagsgrupp anmält Curt Linderoth som suppleant i arbetsmarknadsutskottet
            under Anna König Jerlmyrs fortsatta ledighet.
          </note>
          <note n="651010a1">
            Andre vice talmannen förklarade vald under tiden den 23 oktober23
            november till
          </note>
          <note n="027223a1">
            suppleant i arbetsmarknadsutskottet
          </note>
          <note n="0e1b6f05">
            4 § Utökning av antalet suppleanter i finansutskottet
          </note>
          <note n="9dfdaecb">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i finansutskottet skulle utökas
            från 26 till 27.
          </note>
          <note n="bab1592a">
            Kammaren medgav denna utökning.
          </note>
          <note n="891b8bc5">
            5 § Val av extra suppleant i finansutskottet
          </note>
          <note n="bfde6c02">
            Företogs val av extra suppleant i finansutskottet.
          </note>
          <note n="07c7f5b4">
            Kammaren valde i enlighet med valberedningens förslag till
          </note>
          <note n="2ca87e9c">
            suppleant i finansutskottet
          </note>
          <note n="ffb290cf">
            6 § Anmälan om fördröjt svar på interpellation
          </note>
          <note n="abf4d04a">
            Till riksdagen hade inkommit följande skrivelse:
          </note>
          <note n="4c063fdb">
            Interpellation 2009/10:24
          </note>
          <note n="bb82c43d">
            Interpellation 2009/10:24 Försenad utbetalning av arbetslöshetsersättning
          </note>
          <note n="5c09504b">
            Interpellationen kommer att besvaras torsdagen den 5 november
            2009.
          </note>
          <note n="10118e1e">
            Skälet till dröjsmålet är tjänsteresor.
          </note>
          <note n="8e1e2bdb">
            Karin Renman
          </note>
          <note n="3b08cdbd">
            7 § Hänvisning av ärenden till utskott
          </note>
          <note n="2e180eb4">
            Föredrogs och hänvisades
          </note>
          <note n="2b0f9e23">
            8 § Vissa socialförsäkringsfrågor, m.m.
          </note>
          <note n="1089eda1">
            Föredrogs
          </note>
          <note type="speaker" n="0fa34a07">
            Anf. 1 LISELOTTE OLSSON (v):
          </note>
          <u who="Q4971176" xml:id="i-71fda6e2f1ea2119-0" n="15c875d2">
            <seg n="2c9d328b">
              Fru talman! Vi ska med anledning av det här betänkandet, som
              heter Vissa socialförsäkringsfrågor, m.m. , diskutera och besluta
              om diverse saker. Och i mitt anförande ska jag ge ris och faktiskt
              också en nejlika till högersidan.
            </seg>
            <seg n="ec5b82f6">
              Den första halva nejlikan får ni för ert förslag om att personer
              med aktivitetsersättning ska ges möjlighet att inrymmas i det
              så kallade särskilda högriskskyddet, det vill säga att arbetsgivaren
              kan få ersättning från Försäkringskassan för sina kostnader för
              sjuklönen.
            </seg>
            <seg n="591d1bb6">
              Vänsterpartiet menar att möjligheterna för unga med aktivitetsersättning
              att komma ut på arbetsmarknaden måste förbättras. Ett steg i detta
              kan just vara att man ska slippa betala sjuklönekostnaderna. Det
              har utgjort ett hinder, tror vi. Men jag är förstås inte nöjd,
              för regeringens förslag är långt ifrån tillräckligt.
            </seg>
            <seg n="ab24ed8b">
              I dag har vi en exceptionellt hög arbetslöshet, det är vi ju
              eniga om, och då ska det till väldigt mycket för att en arbetsgivare
              ska anställa någon som varit eller riskerar att bli långvarigt
              sjuk.
            </seg>
            <seg n="cec463f0">
              Den ekonomiska krisen driver upp arbetslösheten till nya nivåer
              varje månad, och jag tror tyvärr inte att det här räcker till.
              Som vanligt när arbetslösheten stiger är det de människor som
              har svårast att ta sig in på arbetsmarknaden som först åker ut,
              så vi måste försöka ha speciella insatser för just den här gruppen.
            </seg>
            <seg n="3623e65c">
              Ungdomar är särskilt drabbade. Arbetslösheten bland ungdomar
              är skyhögt högre än bland andra åldersgrupper. Är du dessutom
              funktionshindrad är dina chanser att få jobb ännu mindre, för
              längst bak i kön hamnar självklart den som är funktionshindrad
              när också friska arbetslösa söker jobb.
            </seg>
            <seg n="5fb1116c">
              För att förbättra situationen för personer som drabbas av ohälsa
              och funktionsnedsättning krävs en helt annan arbetsmarknad med
              fler arbetstillfällen än i dag.
            </seg>
            <seg n="ee82f3c1">
              Vänsterpartiet har några förslag. Inför ett utvecklingsår, det
              vill säga möjlighet att studera på högskola eller universitet
              med aktivitetsstöd, ge varje ung person en personlig arbetsförmedlare
              och inför ett personligt lönebidrag och personliga hjälpmedel,
              det vill säga att den unge vet att innan anställningen börjar
              har han eller hon rätt till de här förmånerna. Det tror jag skulle
              vara ett stort stöd. Som sagt, de idéer och förslag ni har i dag
              är bra men räcker inte till. Det behövs ännu mer insatser för
              den här gruppen.
            </seg>
            <seg n="e5166d2e">
              Den andra halva nejlikan ska ni få för att ni har förstått hur
              viktig närståendepenningen är och att samhället ska göra allt
              för att öka tryggheten för svårt sjuka och deras närstående. Vänsterpartiet
              tillstyrker förslaget att öka från 60 till 100 dagar. Men dess
              värre har ni urholkat tryggheten genom att sänka ersättningen
              för de försäkrade. Sedan januari 2007 har ersättningsnivån sänkts
              från 10 basbelopp till 7,5 basbelopp. Dessutom har ni ändrat beräkningsgrunden.
              Den sjukpenninggrundande inkomsten har sänkts från 100 till 97
              procent. Det här sammantaget gör att de människor som väljer att
              vara hemma för att vårda en sjuk nära anhörig riskerar att förlora
              tusenlappar varje månad.
            </seg>
            <seg n="a0bb0fd6">
              Fru talman! Slutligen är del tre i detta betänkande ett förslag
              som skulle kunna vara riktigt bra, men inte heller där lyckas
              ni fullt ut. Vi menar att de nu gällande reglerna i föräldraförsäkringarna
              skapar en stor ekonomisk utsatthet för ensamstående föräldrar
              som har ensam vårdnad. Om en ensamstående förälder till exempel
              blir sjuk och tvungen att läggas in på sjukhus kan den föräldern
              i dag inte överlåta föräldrapenningen till någon annan. Bland
              andra har organisationen Makalösa föräldrar pekat på att den här
              regeln medför att ensamstående föräldrar kan tvingas att avstå
              från vård.
            </seg>
            <seg n="768b57b5">
              Vänsterpartiet välkomnar att högerregeringen äntligen tagit till
              sig de ensamståendes problem, men vi avvisar den tekniska lösning
              som ni har hittat på för den här reformen. Föräldraförsäkringsutredningen,
              som kom för några år sedan, föreslog att en särskild föräldrapenning
              skulle införas, och vi delar utredningens bedömning. En särskild
              föräldrapenning skulle bättre täcka alla barns behov av vård och
              omsorg och skulle bättre jämställa ensamstående föräldrar med
              sammanboende. Huvudmotiveringen är från vår sida att en särskild
              föräldrapenning skulle garantera samma ersättning som den ordinarie
              föräldrapenningen. Det finns ingenting som motiverar att en person
              som vårdar ett barn i det här sammanhanget ska ges den lägre ersättningen.
            </seg>
            <seg n="4d1e0bf2">
              Det är som sagt ett gott försök, men ni lyckas inte skjuta prick.
            </seg>
          </u>
          <note n="8f9271ac">
            Jag yrkar bifall till vår reservation nr 3.
          </note>
          <note n="e93fc731" type="speaker">
            Anf. 2 HELENA RIVIÈRE (m):
          </note>
          <u who="Q4975004" xml:id="i-ff872d4517300bd0-0" n="15c875d2">
            <seg n="644cdde0">
              Fru talman! Det här är tre förslag i samma kappa, och det är
              tre goda förslag i dubbel bemärkelse. Alla sju partierna är överens
              om det här, men Vänstern har på något sätt fått access till ett
              ymnighetshorn som gör att de alltid kan breda på med mer pengar
              till fler. Ni ser bilden framför er av Moder Svea med ymnighetshornet
              fyllt med guld, och där har Vänstern tagit plats.
            </seg>
            <seg n="d63887d1">
              Det första förslaget går ut på att underlätta för arbetsgivarna
              att våga anställa. Det är ett bra exempel på vår arbetslinje.
              Arbetslinjen förutsätter ju att det finns arbetsgivare och att
              arbetsgivarna tar en risk. Arbetsgivarna är öppningen till all
              anställning och till allt som öppnar för arbetslinjen.
            </seg>
            <seg n="de3fc1f2">
              Det är en stor risk arbetsgivarna tar i detta förslag, och därför
              möter vi det med ett högriskskydd. Vem vågar annars anställa en
              ung person utan erfarenhet på arbetsmarknaden som riskerar att
              vara borta länge?
            </seg>
            <seg n="68d54ac9">
              Förslaget går ut på att arbetsgivaren slipper betala sjuklön
              i ett år. Det är ett lagförslag som alla är överens om, men Vänstern
              vill ge mer.
            </seg>
            <seg n="4a22e7af">
              Det andra förslaget vill öka ut närståendepenningen från 60 dagar
              till 100 dagar. Det betalas ut till den som vårdar en svårt sjuk
              eller som bara stannar hos den personen. Det betalas ut som sjukpenning
              med 80 procent av SGI upp till ett tak på 7,5 prisbasbelopp, vilket
              motsvarar 26 750 kronor i månaden. Det är inte så lite. Förslaget
              berör troligen som mest ca 130 personer. Fler var det inte som
              tog ut alla 60 dagar. Det är en klar och entydig förbättring,
              men Vänstern vill ge mer.
            </seg>
            <seg n="c1782c72">
              Det tredje förslaget handlar om utvidgad tillfällig föräldrapenning
              för ensamstående föräldrar. Den ensamma mamman, som det oftast
              handlar om, kan anlita en närstående person om hon själv blir
              sjuk och inte kan vårda sitt barn. Det handlar om vård av barn
              upp till tre år 120 dagar om året. Den som avstår från sitt arbete
              och träder in får ersättningen. Det gäller inte dem som arbetar
              med steglös avräkning. Även detta förslag är helt okontroversiellt,
              men Vänstern vill ge mer.
            </seg>
            <seg n="47009906">
              Jag vill också beröra något som LiseLotte Olsson tog upp och
              som är ganska roligt. Hon vill ha en helt annan arbetsmarknad.
              Då måste man fråga sig vad arbetsmarknaden är. Det är ett ställe
              där arbetsgivare och arbetstagare möts. Någon annan arbetsmarknad
              än den som går via en arbetsgivare som anställer kan jag inte
              föreställa mig. Min rekommendation till Vänstern är att föra en
              politik som ger fler arbetsgivare, en politik för arbete, en jobbpolitik.
              Jobbpolitik är vårt mål, vår vilja, våra intentioner och vår ambition.
            </seg>
            <seg n="a644e5a5">
              Remissinstanserna är positiva. LO säger att det är en vällovlig
              åtgärd. Svenskt Näringsliv är positivt. Arbetsgivarverket och
              Saco är positiva, Försäkringskassan likaså.
            </seg>
            <seg n="b3225ffa">
              Jag vill kommentera det LiseLotte Olsson tog upp om att närståendepenningen
              är en bra reform som inte är nog. Vänstern säger att det är ett
              allvarligt hot mot den generella välfärden och den ekonomiska
              tryggheten och att det är en urholkning av socialförsäkringarna.
            </seg>
            <seg n="df3719d6">
              Det är bra att vi får ett mått på urholkningen när tryggheten
              är obefintlig. Måttet är de sex månaderna under hösten 2006 när
              ersättningen var högre. Då fanns tryggheten. Dessförinnan fanns
              den inte och nu finns den inte heller, enligt Vänstern.
            </seg>
            <seg n="526bc2c5">
              Jag kallar detta för en urholkningsfundamentalism. Det är en
              skrämselpropaganda som jag tror slår tillbaka mot Vänstern.
            </seg>
            <seg n="56660978">
              (Applåder)
            </seg>
          </u>
          <note n="1be98ecf">
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker" n="85bdf016">
            Anf. 3 SOLVEIG ZANDER (c):
          </note>
          <u who="Q4990884" xml:id="i-41e35da425221198-0" n="ab366bd1">
            <seg n="8aaa0097">
              Fru talman! Detta betänkande innehåller som vi tidigare hörde
              tre delar. Den första delen är det särskilda högriskskydd som
              ska införas för att medverka till att ungdomar lättare ska kunna
              komma in på arbetsmarknaden. Som centerpartist vill jag alltid
              möjliggöra för företag att på ett lättare sätt ta till sig ungdomar,
              som precis som LiseLotte Olsson sade är de som har svårast att
              komma in på arbetsmarknaden. Sist in först ut, sade LiseLotte
              Olsson. Det stämmer.
            </seg>
            <seg n="8621599e">
              Jag ser fram emot en debatt om ändrade LAS-regler som bör gynna
              denna grupp, men, LiseLotte Olsson, det är kanske i ett annat
              sammanhang vi ska föra den debatten. Den skulle dock i allra högsta
              grad spela roll i detta sammanhang.
            </seg>
            <seg n="f22494b1">
              För övrigt önskade Vänsterpartiet fler åtgärder när det gäller
              möjligheter för ungdomar att komma in på arbetsmarknaden. Det
              fanns också förslag från Vänsterpartiet. Jag undrar om man inte
              känner till våra redan tidigare beslutade åtgärder och dem i budgeten
              för nästa år. Vi underlättar för ungdomar att starta eget. Vi
              medverkar till att det blir fler utbildningsplatser på både högskola
              och komvux. Det finns redan nu coacher för att hjälpa de personer
              som behöver komma in på arbetsmarknaden. Det särskilda högriskskyddet
              är en mycket viktig åtgärd för ungdomar.
            </seg>
            <seg n="bfb3b49a">
              Den andra delen som vi avhandlar i betänkandet, fru talman, är
              närståendepenningen. Som centerkvinna är det glädjande att denna
              punkt tas upp och att vi nu får en förändring. De ensamstående
              mammorna behöver i allra högsta grad en möjlighet att slippa oron.
              Alla vet att för en ensamstående mamma gnager alltid oron: Vem
              tar hand om mina barn om det händer mig något?
            </seg>
            <seg n="dc95a4f6">
              Att som ensamstående mamma nu slippa detta och veta att möjligheten
              finns för någon annan att ta ut föräldrapenning när man blir sjuk
              och inte kan ta hand om sitt barn underlättar jättemycket. Naturligtvis
              gäller detta även män, men vi vet som sagt att det oftast handlar
              om kvinnor.
            </seg>
            <seg n="2df3ce65">
              Jag sade närståendepenning, men ni hörde naturligtvis att detta
              gällde något helt annat, eller hur? Vad bra att ni i kammaren
              är med! Jag hoppas att medierna också är med och förstår att jag
              menade möjligheten att överlåta föräldrapenning till någon som
              kan ta hand om ens barn.
            </seg>
            <seg n="da7c949f">
              Den tredje delen blir alltså närståendepenning, som ju är något
              helt annat. Jag kom ofta i kontakt med det här när jag arbetade
              som kurator, vilket inte var så många år sedan. Skälet till att
              man inte tog ut fullt antal dagar var att man väntade ända in
              i det sista för att kunna vara med sin närstående när denne var
              sjuk. Man tog tjänstledigt från jobbet för att kunna vara med,
              men man vågade inte ta ut närståendepenningen. Nu när den näst
              intill fördubblas blir det en oerhört viktig del för alla som
              vill vara med sina nära och kära i livets slutskede. Det är bra
              inte bara för personen i fråga utan också för samhället. Det är
              en oerhörd hjälp att få avsluta sitt liv hemma i kretsen av sina
              nära, eller att, när man ligger på sjukhuset, veta att någon som
              man tycker mycket om är där och matar en de sista dagarna i ens
              liv.
            </seg>
            <seg n="126aca26">
              Det är en väldigt viktig reform som vi nu beslutar om.
            </seg>
          </u>
          <note n="5d32b0db">
            Jag yrkar bifall till förslaget i betänkandet och avslag på reservationen
            från Vänsterpartiet.
          </note>
          <note type="speaker" n="bf9f83f1">
            Anf. 4 EMMA CARLSSON LÖFDAHL (fp):
          </note>
          <u who="Q4941925" xml:id="i-442a2d6d43f28bcc-0" n="c849d307">
            <seg n="cedba775">
              Fru talman! I dag är det tyvärr väldigt många unga som har aktivitetsersättning
              och ingen eller liten erfarenhet av arbetsmarknaden.
            </seg>
            <seg n="6e63daec">
              Som arbetsgivare kan det vara svårt att våga satsa och anställa
              någon som tillhör den gruppen. En anledning till det är att arbetsgivaren
              är ansvarig för att betala sjuklön om den anställde blir sjuk
              i tidigare sjukdom eller skada eller i någon ny åkomma.
            </seg>
            <seg n="59b7e4ec">
              Nu vill vi införa ett särskilt högriskskydd så att arbetsgivaren
              inte behöver betala ut sjuklönekostnader de första tolv månaderna
              av anställningen.
            </seg>
            <seg n="ee456e74">
              Det är mycket glädjande, både för arbetsgivaren som vill anställa
              och för den som har haft aktivitetsersättning. Att underlätta
              just för de unga att komma in på arbetsmarknaden är högprioriterat.
              Detta är en del i det arbetet.
            </seg>
            <seg n="a8bffc60">
              Ingen av oss önskar att någon närstående eller vi själva ska
              drabbas av svår sjukdom. Tyvärr är det verkligheten i dag för
              ett flertal familjer.
            </seg>
            <seg n="af5e30d8">
              Vi har tidigare haft möjlighet att vara hemma 60 dagar för att
              vårda en svårt sjuk närstående. Nu vill vi utöka det till 100
              dagar. Det känns väldigt bra att vi gör det. Förhoppningsvis kan
              det underlätta för de här familjerna som redan har en svår och
              tuff tillvaro.
            </seg>
            <seg n="c899e268">
              Familjer kan se ut på många olika sätt. Det är viktigt att vi
              anpassar lagstiftningen till verkligheten. Många lever i så kallade
              kärnfamiljer, men det finns också de som lever i andra konstellationer.
            </seg>
            <seg n="2465317a">
              Ensamstående med barn är en stor grupp. Som ensamstående är man
              utsatt på många sätt. Om barnen och vårdnadshavaren blir sjuka
              samtidigt är situationen ofta ohållbar. Nu föreslår vi att ensamstående
              som själva blir sjuka ska ha möjlighet att överlåta den tillfälliga
              föräldrapenningen på någon annan. Det känns jättebra.
            </seg>
          </u>
          <note n="91246f6d">
            Jag yrkar bifall till förslaget i betänkandet.
          </note>
          <note type="speaker" n="0847916b">
            Anf. 5 EMMA HENRIKSSON (kd):
          </note>
          <u who="Q4953633" xml:id="i-3612fbde71b56914-0" n="134cff9a">
            <seg n="071adf40">
              Fru talman! Jag ska beskriva Kristdemokraternas syn på detta.
              Mycket har redan sagts i debatten av mina allianskolleger.
            </seg>
            <seg n="39299e5d">
              Som kristdemokrat tycker jag att det är roligt att vi i dag kan
              fatta beslut i de här frågorna.
            </seg>
            <seg n="61e29dd5">
              Det handlar om ungdomar som har blivit utsorterade, som inte
              har räknats och inte fått komma in på arbetsmarknaden. Nu kan
              vi hitta ytterligare ett medel för att göra deras väg ut i arbete
              lättare.
            </seg>
            <seg n="7419b755">
              Det handlar också om andra frågor som rör familjen.
            </seg>
            <seg n="e1921033">
              Familjen har man ju med sig hela livet. Familjen ser olika ut
              och den ser olika ut under olika skeden i livet. Det handlar om
              att kunna ha familjen med sig i det allra jobbigaste. När man
              blir svårt sjuk, oavsett om det, som vi alla hoppas, inträffar
              sent i livet eller om det inträffar mycket tidigare, är det oerhört
              viktigt att vi politiker gör vad vi kan för att hitta verktyg
              som stöder familjen så att man kan ha sina nära och kära närmast.
              Det är viktigt att vi ser till att det är ett stöd och inte alltför
              mycket styrande. Vi ska inte peka ut vem som är din närstående.
              Det valet ska ligga hos dig själv. Familjen ser ju så olika ut.
            </seg>
            <seg n="3d6ce755">
              Utökningen från 60 till 100 dagar är verkligen välbehövlig.
            </seg>
            <seg n="27093ed8">
              Jag är oerhört glad över att vi äntligen kan lösa frågan om ensamstående
              föräldrar med ensam vårdnad. Det har hittills inte funnits någon
              lösning för dem. Det handlar inte om många personer. Det handlar
              om väldigt få personer varje år, men de är utelämnade. Det är
              inte en grupp som har tillkommit det senaste året eller under
              den här mandatperioden. De här personerna har funnits långt tidigare.
              Vi har sett problemen, och med alliansregeringen löser vi nu problemen.
            </seg>
            <seg n="d3e56b7d">
              Jag vill passa på att nämna den utredning om ekonomi och föräldrasamarbete
              vid separation som Göran Hägglund på Socialdepartementet har tillsatt
              för att titta ännu mer på detta. Många ensamstående lever i en
              oerhört utsatt ekonomisk situation. Vi måste se över helheten
              i våra system.
            </seg>
            <seg n="c21c91de">
              Vi vet att de allra flesta barn fortfarande växer upp i en kärnfamilj.
              Kärnfamiljen ska stöttas. Men om man har en annan familjesituation
              som ofta är mer sårbar är det ännu viktigare att vi gör vad vi
              kan för att stödja.
            </seg>
          </u>
          <note n="780f620e">
            Jag yrkar bifall till utskottets förslag.
          </note>
          <note type="speaker" n="ae0e930c">
            Anf. 6 GÖTE WAHLSTRÖM (s):
          </note>
          <u who="Q6229070" xml:id="i-b284d3bf4bcc9727-0" n="7197764a">
            <seg n="6409cf62">
              Fru talman! Som vi ser av detta betänkande har vi socialdemokrater
              inga reservationer, men vi har tre kraftiga särskilda yttranden
              som visar att vi vill gå vidare. Vi ser detta som en del på vägen
              mot någonting som kan bli mycket bättre.
            </seg>
            <seg n="ba6134fb">
              I gårdagens Nordendebatt och Östersjödebatt lyfte jag fram delar
              av de här frågeställningarna. Jag var representant för Nordiska
              rådet och dess välfärdsutskott i en arbetsgrupp för att titta
              på arbetsmarknaden i Östersjöregionen.
            </seg>
            <seg n="a302bd55">
              Även om jag var svensk företrädare för det nordiska samarbetet
              fick jag i det arbetet ta konsekvenserna av en del av den diskussion
              som den svenska representanten kanske annars skulle ha fört när
              det gäller kritiken mot vad som händer i Sverige. Vad är det som
              händer med en ökande arbetslöshet och ökande ungdomsarbetslöshet
              och vad är det som sker med den svenska traditionella arbetsmarknadslinjen?
            </seg>
            <seg n="7a34d496">
              Det var en märklig roll, men en roll jag fick ikläda mig.
            </seg>
            <seg n="9cba9a8c">
              Nästa vecka ska jag stå här i talarstolen och diskutera en inkluderande
              arbetsmarknad på Nordiska rådets session. Det gör jag som företrädare
              för välfärdsutskottet där vi gemensamt lyfter fram en inkluderande
              arbetsmarknad och vad det betyder att ungdomar och människor med
              olika former av handikapp som i dag exkluderas från arbetsmarknaden
              får möjlighet att komma in och utveckla den kraft de har. Det
              ger delaktighet i arbetet med att bygga välfärdssamhällena.
            </seg>
            <seg n="7b5d01c8">
              Vi i arbetarrörelsen och vi som socialdemokrater är väl medvetna
              om vad arbetet betyder för individen när det gäller ekonomiska
              förutsättningar och den sociala dimensionen av arbetslivet. Därför
              ser vi det som oerhört viktigt att vi kan utveckla detta och gå
              starkare fram med det som regeringen nu har markerat. I vårt särskilda
              yttrande lyfter vi fram dessa frågeställningar. Vi kommer att
              ta upp detta i de arbetsgrupper som vi gemensamt jobbar fram inför
              den kommande valrörelsen.
            </seg>
            <seg n="ec8f3b5d">
              Vi kommer att stå starka i det arbetet. Vi kommer att markera
              att vi har bättre och betydligt starkare inkluderande arbetsmarknad
              än den som regeringen i dag presenterar.
            </seg>
            <seg n="303d0759">
              Detta må vara ett steg på vägen, men vi kommer att kunna uppvisa
              något starkare. Jag är därför glad över att vi gemensamt i välfärdsutskottet
              nästa vecka kan presentera vår uppfattning om hur vi kan bredda
              arbetsmarknaden och de arbetsuppgifter som vi ser att våra regeringar
              behöver genomföra.
            </seg>
            <seg n="f83aded0">
              Vi kommer att gå vidare med det arbetet. Detta må vara en bit
              på vägen. Vi vill gå längre.
            </seg>
          </u>
          <note n="adf8b137">
            I detta anförande instämde Ronny Olander och Björn Lind (båda
            s).
          </note>
          <note n="618bf9e7">
            Överläggningen var härmed avslutad.
          </note>
          <note n="de5ebbae">
            9 § Beräkning av förmögenhet vid fastställande av vissa förmåner
          </note>
          <note n="1089eda1">
            Föredrogs
          </note>
          <note type="speaker" n="7e47ba8c">
            Anf. 7 LISELOTTE OLSSON (v):
          </note>
          <u who="Q4971176" xml:id="i-4ba4f325a0c5bff9-0" n="15c875d2">
            <seg n="a463524b">
              Fru talman! I grunden är detta ett bra betänkande som Vänsterpartiet
              till stora delar tillstyrker. Men vi ser det bara som en tillfällig
              lösning. Det är viktigt att motverka felaktiga utbetalningar.
              Har man en förmögenhet ska den givetvis räknas med när man söker
              till exempel bostadsbidrag. Men när högern beslutade om att ta
              bort förmögenhetsskatten och i och med det även avskaffade kontrolluppgiftsskyldigheten
              varnade vi för just dessa konsekvenser. Det är därför bra att
              högerregeringen har förstått att även människor med förmögenhet
              behöver kontrolleras.
            </seg>
            <seg n="f65bc813">
              Det förslag som finns i detta betänkande ser vi som sagt bara
              som en tillfällig lösning. Vänsterpartiet vill återinföra förmögenhetsskatten
              och kontrolluppgiftsskyldigheten. Även om förmögenhetsskatten
              uppvisade vissa brister menar vi att dess fördelningspolitiska
              betydelse var stor och att förmögenhetsskatten naturligtvis måste
              återinföras.
            </seg>
            <seg n="a6e26f28">
              Drygt 60 procent av förmögenhetsskatten betalades av den grupp
              människor som hade de högsta inkomsterna. 63 procent betalades
              av männen och 37 procent av kvinnorna. Det är tydliga siffror
              som visar att det är främst män med höga inkomster som har tjänat
              på borttagandet av förmögenhetsskatten. Det är alltså den grupp
              som regeringen konsekvent gynnar med sin politik även i detta
              fall.
            </seg>
            <seg n="76b501ca">
              Fru talman! Sista delen i detta förslag handlar om att förmögenhetskontrollen
              för personer som är återbetalningsskyldiga i fråga om underhållsstöd
              ska avskaffas. Vi tycker inte att motivet för avskaffandet håller.
              Vi tycker också att ett avskaffande sänder ut fel signaler, som
              det brukar heta. Jag och Vänsterpartiet menar att det inte är
              samhällets uppgift att bekosta underhållsstödet för föräldrar
              som har en förmögenhet. Det kan de betala själva.
            </seg>
            <seg n="e2cff38c">
              Jag yrkar bifall till vår reservation.
            </seg>
          </u>
          <note type="speaker" n="9de47d62">
            Anf. 8 RONNY OLANDER (s):
          </note>
          <note n="9e039815">
            Fru talman! Allianspartierna avskaffade förmögenhetsskatten den
            1 januari 2008. Som en konsekvens av detta avskaffades även kontrolluppgiftsskyldigheten
            rörande tillgångar, skulder med mera den 1 januari 2009.
          </note>
          <u who="Q6024368" xml:id="i-41695222e0cfa776-0" n="e72ea730">
            <seg n="ec77be64">
              Vi socialdemokrater motsatte oss dessa förändringar. Dessa innebär
              att regeringen nu har försatt sig i den situationen att man måste
              föreslå en ny lag om beräkning av förmögenhet inom socialförsäkringen
              och studiestödet.
            </seg>
            <seg n="a65dfa63">
              Eftersom förmögenhetsskatten och kontrolluppgiftsskyldigheten
              således har avskaffats anser vi att det är nödvändigt att införa
              en sådan lag som regeringen nu föreslår. Vi ställer oss av det
              skälet bakom förslaget.
            </seg>
            <seg n="d58bf0ac">
              Det som är tråkigt att konstatera är att regeringen vid många
              tillfällen har haft väldigt bråttom. Detta är ytterligare ett
              sådant tillfälle. Ett annat tillfälle var när man skulle göra
              stora förändringar i a-kassan. Regeringen tar betydligt längre
              tid på sig i den parlamentariska Socialförsäkringsutredningen
              där dessa frågor hade kunnat diskuteras i ett sammanhang. För
              ungefär ett år sedan lovade man att det skulle komma ett förslag
              till jul precis som tomten för ett år sedan. Året därpå var det
              likadant. Vid tre tillfällen har man skrivit om detta i regeringsförklaringen.
              Vi ser nu olika förslag inom detta mycket viktiga område där ni
              har ett högt tempo och där man får lappa och laga efteråt. Detta
              är ett sådant exempel.
            </seg>
            <seg n="c3613d71">
              Det är också viktigt att göra följande ideologiska konstaterande.
              När man tar bort förmögenhetsbeskattningen handlar det om i storleksordningen
              6 miljarder, 6 000 miljoner kronor. Det är inga små pengar som
              vi talar om. När man gör en fördjupad analys är det intressant
              att ställa frågan: Vem fick egentligen dessa pengar? Jo, det var
              de som hade mest och var rikast i samhället. Vart tar egentligen
              diskussionen vägen?
            </seg>
            <seg n="ff565593">
              Det är samma sak när det nu pratas om inre och yttre lösöre,
              till exempel bilar, båtar, juveler och konst. Det ska inte räknas
              med i själva underlaget och beräkningen vad gäller förmögenhetsbegreppet.
            </seg>
            <seg n="5764124d">
              Jag hade tänkt vara kortfattad, och jag har nu deklarerat var
              vi står.
            </seg>
            <seg n="9b1310d2">
              När jag förberedde mig för denna debatt hade jag tänkt läsa sex
              sju sidor ur betänkandet. Jag har en lite mindre referensgrupp
              som jag bad titta på detta. Jag fick då svaret: Vad står det egentligen
              där? Jag blev till och med avrådd av någon i gruppen från att
              läsa ur betänkandet. Men för dem som eventuellt följer denna debatt
              hade det varit bra att ta sig tid att fördjupa sig i detta betänkande,
              SfU5. Det är en märklig resa.
            </seg>
            <seg n="912d883a">
              När vi säger till medborgarna utanför denna kammare att de ska
              begripa allt som vi fattar beslut om är det verkligen en svår
              uppgift. Vi pratar om fusk och missbruk och de 601 blanketter
              som finns hos Försäkringskassan. Det är konstigt att vi inte har
              en sådan debatt i socialförsäkringsutskottet. Centern driver ganska
              hårt debatten om att man ska förenkla regler för företagare. Det
              har vi ingenting emot. Men jag efterlyser till kommande möte i
              vårt utskott att man ska ta ett rejält resonemang också om att
              fatta beslut som medborgarna kan begripa.
            </seg>
          </u>
          <note type="speaker" n="23cf7cfb">
            Anf. 9 LARS-ARNE STAXÄNG (m):
          </note>
          <note n="bee1bd7b">
            Fru talman! Jag börjar med att yrka bifall till socialförsäkringsutskottets
            förslag om beräkning av förmögenhet vid fastställande av vissa
            förmåner den formella delen. Jag yrkar även bifall till övriga
            förslagspunkter i SfU:s betänkande 5. Jag yrkar även avslag på
            Vänsterpartiets motion.
          </note>
          <u who="Q6187608" xml:id="i-f630ac41268a4946-0" n="ee50e85c">
            <seg n="86040e6b">
              Fru talman! Riksdagen tog bort förmögenhetsskatten 2008. Det
              var en efterlängtad reform för alla som ville att svenskt kapital
              skulle bidra till svenskt näringsliv och jobb här i Sverige. Förut
              var det som bekant förmögenhetsskatt för vanliga löntagare och
              pensionärer, men det var fritt för miljardärer. Men det är historia
              nu.
            </seg>
            <seg n="8bc07763">
              Som bekant har också många utredningar genom åren givit vid handen
              att förmögenhetsskatten varit nationalekonomiskt mycket olönsam.
              Naturligtvis gav den inkomster, men den gav miljardutgifter på
              det viset att om pengarna hade funnits i Sverige hade detta kapital
              arbetat och givit svenska arbeten, detta enligt utredningar inom
              LO och på många andra ställen. Men nog om detta. Det är inte det
              som vi ska debattera i dag.
            </seg>
            <seg n="0f2da229">
              Det är helt riktigt att en konsekvens av denna ändring är att
              det blir svårare för samhället att överblicka storleken på förmögenheten
              vid beräkning av statens alla förmåner. Det är viktigt för legitimiteten
              i våra bidrags- och socialförsäkringssystem att människor känner
              att de personer som uppbär bidrag får försörja sig själva om de
              har en tillräckligt stor förmögenhet.
            </seg>
            <seg n="41f3c815">
              Därför ska man ha kvar ett regelsystem och en kontroll så att
              inte de som har ett betydande eget kapital får del av dessa lån
              och bidrag.
            </seg>
            <seg n="cdee0834">
              Men det får inte heller bli så att man på grund av fyrkantiga
              principer har ett kontrollsystem som kostar tio gånger mer än
              det som ska kontrolleras.
            </seg>
            <seg n="a69aaea1">
              När det gäller underhållsstödet har regeringen föreslagit, vilket
              socialförsäkringsutskottet har tillstyrkt, att man ska undanta
              det. Det beror på att det 2008 var endast 52 föräldrar i hela
              Sverige som hade en förmögenhet som påverkade återbetalningsbeloppet.
              Detta återbetalningsbelopp uppgick till 120 000 kronor. Men det
              skulle kosta 1 miljon kronor i administration att få in dessa
              120 000 kronor. Av den anledningen har regeringen ett förslag
              om att inte ta upp det till förmögenhetsberäkning. Därför yrkar
              jag avslag på Vänsterns motion.
            </seg>
            <seg n="daf47193">
              Fru talman! Jag vill avsluta mitt anförande med att säga att
              regeringen i sitt förslag har gjort en bra sammanvägning mellan
              å ena sidan ett legitimt regel- och kontrollsystem för utbetalning
              av bidrag och å andra sidan flera förenklingar i uppföljningen
              för att påtagligt minska administrationen jämfört med tidigare.
            </seg>
          </u>
          <note type="speaker" n="6c47a37a">
            Anf. 10 RONNY OLANDER (s) replik:
          </note>
          <u who="Q6024368" xml:id="i-b0c1279a3dae7028-0" n="e72ea730">
            <seg n="a91dae33">
              Fru talman! Jag tror att det på Moderaternas partikansli i alla
              datorer finns automatiskt inlagt att man ska tala om låg- och
              medelinkomsttagarna. Det skedde också denna gång. Jag vill inte
              vara taskig mot Lars-Arne Staxäng som jag i andra delar har ett
              stort förtroende för. Men han säger att låg- och medelinkomsttagarna
              tidigare fick betala förmögenhetsskatt och att de allra rikaste
              kom undan. När det gäller undantagsbeloppet på 1 ½ miljon kronor
              respektive på 3 miljoner kronor för ett par förstår jag inte riktigt
              hur ni kan vrida till det och få det till att det var låg- och
              medelinkomsttagarna som fick betala förmögenhetsskatt. Det är
              det ena.
            </seg>
            <seg n="a0788658">
              Sedan till det andra: Var finns de utredningar som säger att
              svenskt kapital nu stannar hemma, att man är så nöjd och belåten
              med att slippa förmögenhetsskatten att kapitalet stannar här och
              arbetar i Sverige?
            </seg>
            <seg n="b69979a6">
              Riksdagens utredningstjänst visar att av ca 270 000 förmögenhetsskattepliktiga
              år 2007 tillhörde 60 procent den tiondel av befolkningen som har
              de högsta inkomsterna. Intäkterna av förmögenhetsskatten skulle
              ha blivit 6,9 miljarder år 2007. De hundra personer som betalade
              högsta förmögenhetsskatten betalade enligt proposition 2007/08:26
              Slopad förmögenhetsskatt m.m. tillsammans 400 miljoner kronor.
              I princip fick var och en av de här personerna tillbaka 4 miljoner
              kronor. Är det de som enligt Moderaternas sätt att se på detta
              är låg- och medelinkomsttagare? I så fall stämmer allting.
            </seg>
          </u>
          <note type="speaker" n="7cd8bd41">
            Anf. 11 LARS-ARNE STAXÄNG (m) replik:
          </note>
          <u who="Q6187608" xml:id="i-558c7ea8e6987dda-0" n="ee50e85c">
            <seg n="f2f0fb39">
              Fru talman! Först vill jag tacka för dina frågor, Ronny Olander!
              Men är det någon fråga här i riksdagen som vi har debatterat och
              där vi verkligen har tillfört landet en strategisk fördel så är
              det den om borttagandet av förmögenhetsskatten. Detta har skatteutskottet
              visat. De har haft en utfrågning av ett antal myndigheter och
              institutioner om de skadliga effekterna av förmögenhetsskatten.
              Nu är det egentligen inte den vi ska debattera, men i ett antal
              utredningar har det visat sig att flera hundra miljarder finns
              på bankkonton utanför Sverige. Enligt flera uppgifter är de pengarna
              på olika sätt på väg till svenska banker och svenska penninginstitutioner.
            </seg>
            <seg n="5b8593fd">
              Med det gamla systemet var det faktiskt så att det till stor
              del var vanliga löntagare som hade köpt hus, vilka sedan ökade
              i värde, som fick betala förmögenhetsskatt. Miljardärerna fick
              ni på olika sätt undanta. Den dubbelmoralen speglade socialdemokratisk
              politik på den tiden! Det tyckte faktiskt också två tidigare socialdemokratiska
              finansministrar var Ebberöds bank. Egentligen förstår jag inte
              att ni i vänsterkartellen nu försöker komma tillbaka till det
              och återinföra förmögenhetsskatten. Ni vet ju vilka negativa verkningar
              den innebär för svenska arbeten, för jobb här i Sverige.
            </seg>
          </u>
          <note type="speaker" n="f7fcfc94">
            Anf. 12 RONNY OLANDER (s) replik:
          </note>
          <u who="Q6024368" xml:id="i-b0c1279a3dae7028-1" n="e72ea730">
            <seg n="a529699c">
              Fru talman! Lars-Arne Staxäng verkar inte ha hört vad jag refererade
              till vilka som fick tillbaka pengar. Jag undrar var det finns
              redovisat om de hundratals miljarderna på utländska konton.
            </seg>
            <seg n="3d0b0757">
              Vi har ingen ambition att på något sätt beskatta människor. Därför
              har vi under årens lopp höjt gränser och gjort undantag för dem
              som köpt hus exempelvis, så det blir väldigt tunt med den typen
              av argumentering.
            </seg>
            <seg n="faee4704">
              När det gäller skatter och det som finns med i detta betänkande
              om inre och yttre lösöre bilar, båtar, smycken och konst, som
              jag tidigare sagt finns där också en signal om hur man ska placera
              pengarna så att man kommer undan det som ligger till underlag
              för förmögenhetsbegreppet.
            </seg>
            <seg n="500e9933">
              Vad ni nu gör är att ni avreglerar, omreglerar, säljer ut och
              privatiserar. Jag nämnde de 6 miljarder som ni tog tillbaka. När
              vanligt folk försökte spara någon extra krona till pensionen tog
              ni bort halva underlaget. Det borttagandet gav bara 1,3 miljarder
              tillbaka till staten, skatteunderlaget.
            </seg>
            <seg n="56ea154d">
              Ni kör på med jobbskatteavdragen. Också dessa måste vi på något
              sätt förhålla oss till. Vad jag vill ha sagt med allt detta är
              att varje gång ni regerar blir det minus i statens budget. Och
              varje gång ni regerar ökar arbetslösheten. Det blir större problem
              för den enskilde. Ni försöker då ha ett resonemang om att det
              handlar om så få; pengarna får bestämma. Hela utförsäljningen
              av statens kaka, av det offentliga som vi tillsammans äger, är
              ytterligare ett steg.
            </seg>
            <seg n="c939a512">
              Ni har på ert sätt en genomtänkt strategi där ni trycker på knappen.
              Dessutom använder ni just begreppet låg- och medelinkomsttagare
              som en uppföljning på något sätt.
            </seg>
          </u>
          <note type="speaker" n="b72d24cd">
            Anf. 13 LARS-ARNE STAXÄNG (m) replik:
          </note>
          <u who="Q6187608" xml:id="i-558c7ea8e6987dda-1" n="ee50e85c">
            <seg n="7c9bb07c">
              Fru talman! På något sätt riskerar den här debatten kanske att
              bli mer allmänpolitisk. Men nu när vi befinner oss i den kanske
              största lågkonjunkturen någonsin vill jag för en gångs skull säga
              att det faktiskt var fler arbetslösa under 1990-talet och den,
              kan vi säga, av oss själva producerade lågkonjunkturen. Nu är
              det en global lågkonjunktur. Hittills har vi, vill jag påstå,
              ypperligt hanterat situationen.
            </seg>
            <seg n="9980be9d">
              Det är typisk dubbelmoral här. Den egentligen viktiga frågan
              är om ni, om ni mot förmodan skulle komma tillbaka till regeringsmakten,
              då skulle återinföra förmögenhetsskatten och om det då också skulle
              vara fritt för miljardärer att köra kapital ut och in genom landet.
            </seg>
          </u>
          <note type="speaker" n="e2c0a0f7">
            Anf. 14 SOLVEIG ZANDER (c):
          </note>
          <u who="Q4990884" xml:id="i-41e35da425221198-1" n="ab366bd1">
            <seg n="a390393a">
              Fru talman! Betänkandet handlar inte om förmögenhetsskattens
              vara eller inte vara, som Hamlet sade, utan det handlar om att
              reglera vad förmögenhet är när vissa socialförsäkringsersättningar
              räknas ut. Det är det viktigt att ha med i detta sammanhang. I
              princip ska det följa förmögenhetsskatten, enligt den statliga
              deklarationen.
            </seg>
            <seg n="f37e5149">
              När det gäller underhållsstödet, som är det primära i detta betänkande,
              har man sagt att man inte ska införa ett manuellt kontrollsystem
              för att räkna ut förmögenheten hos den förälder som ska betala
              underhållsstöd. Det tycker vi i majoriteten naturligtvis är väldigt
              bra.
            </seg>
            <seg n="8ca75747">
              Underhållsstödet är en överenskommelse mellan föräldrar. Om jag
              som förälder undanhåller för den som har hand om barnet att jag
              har en inkomst som det underhållsstöd som jag betalar inte är
              beräknat på är det en sak som ska regleras mellan oss föräldrar.
              Då handlar det inte om förmögenhetsskattens vara eller inte vara
              utan om en överenskommelse mellan föräldrarna.
            </seg>
            <seg n="16007009">
              Alla vet vi att de allra flesta föräldrar utifrån sina förutsättningar
              vill bidra till sina barns bästa. Det är det viktigt att ha med
              i sammanhanget.
            </seg>
            <seg n="7b31ebfd">
              Vidare handlar det om reella inkomster. Om jag har en tavla eller
              annan konst som är värd en enorm förmögenhet eller om jag har
              en bil som har ett värde är det inte något som kan omsättas i
              reella pengar och tas med när det gäller underhållsstödet. Det
              här fyller alltså ingen funktion.
            </seg>
            <seg n="4c938908">
              Jag måste också säga till Vänsterpartiet, som är det enda parti
              som reserverat sig i detta sammanhang, att det ju måste vara saker
              staten tjänar på. Allt som staten tjänar på att reglera och få
              in går nämligen tillbaka till oss medborgare. Försäkringskassan
              har räknat ut att man i detta sammanhang inte tjänar på att införa
              en manuell kontroll, och då fyller det heller ingen funktion.
            </seg>
            <seg n="4424e49c">
              Ronny Olander pratade om att Centerpartiet vill regelförenkla
              och så vidare. Om jag inte missminner mig är det 900 olika regelförenklingar
              som antingen har gjorts, är på gång eller precis ska till att
              verkställas. Nog har det alltså hänt en hel del under denna mandatperiod.
              Du sade dock att man inte ska gå så fort fram, och när det gäller
              regelförenklingar kan man verkligen inte göra det.
            </seg>
            <seg n="b47341b1">
              Inte heller när det gäller betänkanden och nya reformer ska man
              gå fort fram, sade Ronny Olander. När jag för några år sedan grävde
              väldigt mycket i lagen om allmän försäkring, det vill säga det
              som berör vårt utskottsområde, såg jag att man hade gjort 340
              olika förändringar i den lagen. Det kallar jag att lappa och laga,
              och det om något genomfördes under den socialdemokratiska regeringen.
            </seg>
          </u>
          <note n="21c157dd">
            Fru talman! Åter till betänkandet. Jag yrkar bifall till förslaget
            i betänkandet och avslag på reservationen från Vänsterpartiet.
          </note>
          <note type="speaker" n="cb46478a">
            Anf. 15 ULF NILSSON (fp):
          </note>
          <u who="Q6012166" xml:id="i-a954d792f7161a9f-0" n="211ed4c8">
            <seg n="0f980cf7">
              Fru talman! Det är inga omvälvande förändringar, vare sig politiska
              eller andra, i detta betänkande. Som vi har hört är det en teknisk
              anpassning till den aktuella lagstiftningen. Det handlar om hur
              man ska beräkna förmögenhet och när man ska ta hänsyn till förmögenhet
              i olika bidragssystem, för inkomstbaserade förmåner och så vidare.
            </seg>
            <seg n="670f65c2">
              Bakgrunden är den vi har hört flera kommentarer om, nämligen
              att förmögenhetsskatten avskaffades. Denna debatt handlar inte
              om det, men jag kan inte heller låta bli att kommentera det och
              säga att jag tror att det var bra. Det är bra både för familjeföretag
              och för landet som helhet att förmögenheter inte lämnar landet.
              Jag vill också säga att alliansens avskaffande av förmögenhetsskatten
              är nästa steg efter det steg Socialdemokraterna helt riktigt tog
              under förra mandatperioden, nämligen att avskaffa arvsskatten.
              Den dåvarande regeringen använde egentligen samma argument som
              vi gjorde när vi avskaffade förmögenhetsskatten.
            </seg>
            <seg n="d683fba4">
              Jag kan hålla med Ronny Olander om att det är en ganska teknisk
              och inte alltför rolig läsning eftersom det handlar om tekniska
              detaljer. Grundprincipen är dock ändå att man utgår ifrån den
              gamla lagen vad är en förmögenhet? Det handlar om tillgångar efter
              avdrag för skulder, och det handlar om taxeringsvärden på hus
              och bostadsrätter. Det handlar också om aktier 80 procent av den
              aktuella kursen och så vidare.
            </seg>
            <seg n="93403fab">
              Detta ska räknas in när man bedömer om en människa har rätt till
              inkomstprövade förmåner med mera. Det är naturligtvis rimligt
              eftersom utgångspunkten är att ingen människa ska få förmåner
              som han eller hon inte är berättigad till. Därför är det givetvis
              bra att vi rent praktiskt löser detta. Det handlar om sådana saker
              som bostadstillägg, äldreförsörjningsstöd, studiehjälp, extra
              tillägg i studiehjälpen, återbetalning av studiemedel och så vidare.
            </seg>
            <seg n="946c5daa">
              När det gäller reglerna för underhållsstöd som flera har kommenterat
              vill jag bara påminna om det helt riktiga som alliansen har sagt,
              nämligen att utgifterna för en så noggrann kontroll skulle vara
              ungefär 1 miljon medan man skulle få in ungefär 120 000 kronor.
              Det skulle alltså vara en ren förlust för samhället. Men jag vill
              påpeka att reglerna ändå finns där. Om en person vägrar att betala
              underhåll och den som ska ha underhållet kan bevisa att personen
              har en förmögenhet och råd att betala blir ju han eller hon skyldig
              att betala underhållet. Vi tillåter alltså inte att människor
              som egentligen har råd slipper betala sina underhållsskulder.
              Det är bara den manuella eller maskinella prövningen vi avstår
              ifrån, eftersom den bevisligen kostar mer än vad den ger.
            </seg>
            <seg n="6df48b5b">
              Fru talman! Vi gör de förändringar vi gör för att det ska finnas
              förtroende för det bidrags- och förmånssystem vi har i Sverige.
              Rätt bidrag och rätt förmån ska betalas ut till rätt person. De
              som inte behöver inkomstprövade förmåner ska inte heller få det.
            </seg>
          </u>
          <note n="91246f6d">
            Jag yrkar bifall till förslaget i betänkandet.
          </note>
          <note type="speaker" n="b4691a98">
            Anf. 16 LARS GUSTAFSSON (kd):
          </note>
          <u who="Q5777864" xml:id="i-a60ed867cc640ecf-0" n="f014026c">
            <seg n="24474c44">
              Fru talman! Detta påminner mig lite om att ju tunnare ett betänkande
              är, desto mer gäller det att tala om allting annat.
            </seg>
            <seg n="91c1f969">
              Betänkandet handlar om en teknisk justering, och när vi talar
              om förmögenhetsskatten är det så låt oss påminna om det, och det
              har andra ekonomer också tittat på att vi inte kan ha en beskattningsform
              i Sverige som gör att kapital flyttar till länder som inte har
              den. Vi kan inte vara ensamma om den och tro att det ska bli kapitalbildande
              för dem som bildar kapital i Sverige och att vi samtidigt ska
              upprätthålla sysselsättningen. Då får vi i stället multinationella
              företag som möjligen producerar varor och tjänster här men vars
              kapital flyttar ut, och då får vi inga jobb. Jag gissar att det
              var vad Staxäng försökte säga.
            </seg>
            <seg n="a038a469">
              Det finns en koppling här som kan tyckas ligga utanför ämnet,
              men den har en viss poäng. Det är att kontrollen av teknikaliteten
              skulle kosta mer än vad man skulle få in, vilket kan överföras
              till Fiskeriverket som har 300 anställda och ska övervaka 1 900
              fiskare. Jag tycker att det är ett lysande exempel på svensk byråkrati,
              och det kommer nog att avvecklas vad det lider.
            </seg>
            <seg n="2ae3a2bc">
              Med detta yrkar jag bifall till förslaget i betänkandet.
            </seg>
          </u>
          <note n="618bf9e7">
            Överläggningen var härmed avslutad.
          </note>
          <note n="742b53f8">
            10 § Svar på interpellation 2009/10:23 om byggande av studentbostäder
            och billiga hyresrätter
          </note>
          <note type="speaker" n="2e942583">
            Anf. 17 Statsrådet MATS ODELL (kd):
          </note>
          <u who="Q571725" xml:id="i-3612fbde71b56914-1" n="81fcacce">
            <seg n="99f4acb1">
              Fru talman! Egon Frid har frågat mig dels om jag avser att medverka
              till att en investeringsstimulans eller bidrag för byggande av
              studentbostäder och mindre hyresbostäder innefattande bostadisering
              införs, dels om jag avser att ta initiativ till ett lagstiftningsförslag
              som innebär att då en kommersiell lokal och en byggnad eller del
              av byggnad som använts till annat ändamål än bostäder blir ledig
              ska det prövas om lokalerna kan bostadiseras, det vill säga byggas
              om till bostäder.
            </seg>
            <seg n="4175d418">
              Frågan om jag avser att ta initiativ till lagstiftningsförslag
              när det gäller möjligheten att bygga om lediga kommersiella lokaler
              till bostäder har Egon Frid redan ställt till mig så sent som
              för en månad sedan. Även då antydde Egon Frid att den nuvarande
              regeringen har drivit ned nyproduktionen av bostäder genom att
              ta bort tidigare investeringsbidrag.
            </seg>
            <seg n="93e9e13c">
              Jag svarar nu som jag svarade då, att bostadsförsörjningen är
              en i huvudsak kommunal angelägenhet som regeringen inte har för
              avsikt att styra på det vis som Egon Frid föreslår. När det gäller
              den tidigare regeringens system med en mängd olika produktionsstöd
              anser jag att de har inverkat negativt på bostadsmarknaden och
              byggbranschen under lång tid. Mot bakgrund av stödens negativa
              effekter har jag ingen avsikt att medverka till att sådana återinförs.
            </seg>
            <seg n="e5d4a34a">
              Däremot följer jag noga studenternas situation på bostadsmarknaden
              och har därför gett Boverket i uppdrag att titta närmare på detta.
              Jag ser fram emot den redovisning som Boverket kommer att lämna
              i slutet av det här året.
            </seg>
            <seg n="b1ceb17f">
              I övrigt hänvisar jag till det svar jag lämnade till Egon Frid
              i mitten av september.
            </seg>
          </u>
          <note type="speaker" n="aab0e06b">
            Anf. 18 EGON FRID (v):
          </note>
          <u who="Q5743643" xml:id="i-df582bcc1b91982d-0" n="37f5e88a">
            <seg n="1fdfaf38">
              Fru talman! Tack så mycket för svaret! Det var inte min avsikt
              att uppta Mats Odells dyrbara tid genom att ställa om samma frågor,
              vilket jag själv inte tycker att jag har gjort. Jag tycker att
              det är beklagligt att statsrådet Mats Odell gör det så otroligt
              enkelt för sig och väljer att lägga ansvaret på mig och säger
              att jag ställer samma frågor i stället för att vinnlägga sig om
              att seriöst ta till sig de frågor som vi ledamöter ställer till
              statsrådet. I det här fallet är det en klar skillnad mellan den
              enkla fråga som jag ställde om bostadisering av kommersiella lokaler
              och den fråga som ställs i den här interpellationen. Jag vill
              faktiskt seriöst diskutera frågan att i det korta perspektivet
              återinföra investeringsstimulanser för att avhjälpa det stora
              behovet av studentlägenheter i Sverige och behovet av nyproduktion
              av studentlägenheter i Sverige, naturligtvis särskilt på universitetsorter
              men också på de orter som har högskolor. Särskilt angeläget har
              det varit den här hösten då vi igen har fått ett stort sökandetryck
              på landets universitet och högskolor på grund av arbetslösheten.
              Det är inte nog med att regeringen har medverkat till att kraftigt
              minska nyproduktionen av bostäder, utan regeringens politik har
              också lett till en ökad arbetslöshet. Det gör att behovet av studentlägenheter
              i Sverige har blivit extra stort.
            </seg>
            <seg n="68cd72e8">
              Vi från Vänsterpartiet har lyft frågan om att återinföra investeringsstimulansen.
              Vi vet att investeringsstimulansen hade en mycket positiv effekt
              när det gäller att bygga studentlägenheter. Behovet var stort
              och är fortfarande stort, men investeringsstimulansen hjälpte
              till att åtgärda en hel del av det stora behovet i mitten av 2000-talet.
            </seg>
            <seg n="62e9d92b">
              Vi har fått oerhört stor respons från studentföreningarna för
              förslaget. Det är märkligt att Mats Odell har så dålig kunskap
              om hur situationen är i dag att han måste hänvisa till att invänta
              ett uppdrag som Boverket har fått för att närmare titta på studenternas
              situation på bostadsmarknaden. Man behöver inte göra någon grundligare
              utredning för att följa utvecklingen och se det stora behov av
              studentbostäder som än en gång tydligt visats och som visas varje
              höst. Det gäller särskilt i år då trycket, som jag sade, är extra
              stort.
            </seg>
            <seg n="84335820">
              Jag tycker att det är oerhört oseriöst av Mats Odell att inte
              ta till sig några av de argument som visar att det byggs för få
              bostäder. Att investeringsstöd har tagits bort har gjort att nyproduktion
              av hyresrätter kraftigt reducerats. Det finns inget belägg för
              att investeringsstödet i sig har varit negativt för bostadsutvecklingen
              och bostadsbyggandet. Det är bara teorier som Mats Odell själv
              förfäktar i sitt försvar av regeringens bristande bostadspolitik.
            </seg>
          </u>
          <note type="speaker" n="eee776e6">
            Anf. 19 Statsrådet MATS ODELL (kd):
          </note>
          <u who="Q571725" xml:id="i-3612fbde71b56914-2" n="81fcacce">
            <seg n="9bc1e56e">
              Fru talman! Egon Frid lever kvar i att subventionerna drev fram
              ett ökat byggande. Det är verkligen ingen enkel sak för Egon Frid
              att bevisa att det är på det viset. Under detta finanskrisens
              år, denna vargavinter, kommer det av allt att döma att byggas
              ungefär lika många bostäder i Sverige som under subventionsåren
              20002001. Egon Frid har en viss uppförsbacke när han ska bevisa
              det, men han vill återinföra investeringsstimulanser för att stimulera
              byggandet, framför allt studentbostäder och små hyresrätter.
            </seg>
            <seg n="4362a27e">
              Jag vet att det saknas bostäder i de här kategorierna, men jag
              vänder mig ändå emot Egon Frids längtan att styra byggandet genom
              subventioner. Det var nämligen just de tidigare subventionerna,
              fru talman, som gjorde att vi i Sverige byggde mindre bostäder
              än vad hushållen efterfrågade. Till skillnad från Egon Frid tycker
              inte jag att politiker ska bestämma hur bostäder ska vara utformade.
              Det ska hushållen göra tillsammans med byggsektorn, naturligtvis
              i enlighet med de regelverk som finns.
            </seg>
            <seg n="059e2fc9">
              Jag vill ställa två frågor till Egon Frid för att vi ska förstå
              varandra. Enligt en OECD-rapport från 2007, alltså året då byggsubventionerna
              avskaffades, hade Sverige de högsta byggkostnaderna i Europa.
              Enligt den rapporten, som heter OECD Working Paper No 559 , låg
              de svenska byggkostnaderna på 55 procent över genomsnittet av
              byggkostnaderna år 2005. Mellan 2005 och 2008 vet vi att byggkostnaderna
              ökade med ytterligare 40 procent enligt en undersökning som Sabo
              beställde och som Statistiska centralbyrån genomförde.
            </seg>
            <seg n="fccadf88">
              Subventionerna har varit kostnadsdrivande och bidragit till att
              Sverige är det land i Norden som under de senaste decennierna
              har byggt allra minst bostäder per capita. Vi vet att det under
              20002007 i Sverige byggdes 180 000 bostäder, medan man i vårt
              grannland Norge för hälften så många invånare byggde 250 000 bostäder
              utan subventioner, och där är det lätt för studenter och andra
              att hitta bostäder. Egon Frid har ett stort bekymmer att försöka
              förklara hur det fungerar.
            </seg>
            <seg n="a59f8e13">
              Inför valet 2010 har oppositionen i riksdagen bildat en rödgrön
              allians där Egon Frids parti av allt att döma ska ingå. Vi tror
              att det är bra att väljarna kan se att det finns två olika alternativ
              att jämföra. När vi diskuterar nya byggsubventioner kan jag notera
              att Socialdemokraterna, som ska samarbeta med Egon Frid och hans
              parti, har skurit ned sin motsvarande satsning till ett absolut
              minimum 400 miljoner kronor per år. Miljöpartiet satsar 0 kronor,
              Egon Frid, på nya byggsubventioner. Då ska man komma ihåg att
              alliansregeringen sparade in 2,7 miljarder. Är det dit Egon Frid
              vill tillbaka har han en rejäl uppförsbacke.
            </seg>
            <seg n="ea062767">
              Visserligen når Vänsterpartiet, som har ställt den här interpellationen,
              hjälpligt upp till detta. Inte i år eller nästa år utan först
              2012 är man uppe i 2,3 miljarder. Detta är inte riktigt sammanhängande.
              Jag måste fråga vad som kommer att gälla i en rödgrön regering
              om inte ens Vänsterpartiet, som bara anslår 500 miljoner kronor
              till detta för 2010, orkar återinföra de här subventionerna. Hur
              kan man då samtidigt ställa krav på att regeringen ska göra det?
            </seg>
          </u>
          <note type="speaker" n="72abf427">
            Anf. 20 EGON FRID (v):
          </note>
          <u who="Q5743643" xml:id="i-df582bcc1b91982d-1" n="37f5e88a">
            <seg n="4bfff8cb">
              Fru talman! Till skillnad från Mats Odell, som inte svarar på
              frågorna, får jag väl göra det. Att detta har varit drivande på
              byggkostnaderna beror på det ensidiga byggandet av bostadsrätter
              i landet och på den höga byggstandarden på dessa bostadsrätter.
              Det har också varit en norm för byggandet av dyra hyresrätter.
              Det har varit kostnadsdrivande i sig. Det finns inget i Mats Odells
              resonemang eller det han hänvisar till som visar att det är just
              subventionerna i sig som har varit kostnadsdrivande.
            </seg>
            <seg n="532889a6">
              Vi har tittat oerhört seriöst på just den frågan för att se om
              det går att belägga detta. Vi har tagit den så seriöst att vi
              dessutom är inne på att vi måste se hur man kan säkerställa att
              de nya subventionerna går till sänkta produktionskostnader när
              vi pratar om nyinförda subventioner för att få i gång byggandet
              av hyresrätter. Det här tycker vi är seriöst. Det är viktigt att
              göra det. De ska sänka hyrorna, de ska också sänka produktionskostnaderna
              och man ska säkerställa att de går in i byggherrens byggkalkyl.
              Jag tycker att Mats Odell oseriöst beskyller subventionerna för
              att gå i rika byggbolags fickor. Det är att misskreditera hela
              den seriösa frågan om behovet av att bygga fler hyresrätter och
              fler bostäder över huvud taget.
            </seg>
            <seg n="14c9321d">
              Den andra frågan handlade om den rödgröna oppositionen och den
              kommande rödgröna regeringens gemensamma ambitioner. Vi kommer
              tillsammans att ha höga byggambitioner för att bygga många bostäder
              och en högre andel hyresrätter. Om Mats Odell ser bakåt på våra
              olika budgetförslag kan Mats Odell också utläsa att vi har närmat
              oss en mer gemensam politik för att visa att vi kommer att ha
              ett gemensamt alternativ.
            </seg>
            <seg n="28209966">
              För 2010 har Vänsterpartiet 807 miljoner mer än regeringen eftersom
              vi vet att detta är angeläget. 500 miljoner av dem är till för
              att på kort sikt få i gång en investeringsstimulans för att bygga
              billiga hyresrätter med låga hyror och studentbostäder, vilket
              den här interpellationen faktiskt handlar om. Det gäller att få
              i gång detta snabbt. Då skulle vi kunna använda investeringsstimulansen.
              Vi vet att den fungerade på ett bra sätt tidigare, och den skulle
              kunna göra det igen.
            </seg>
            <seg n="524bc3e1">
              Socialdemokraterna har 414 miljoner mer än regeringen. Miljöpartiet
              har 230 miljoner mer än regeringen 2010. Vi alla tre partier tillsammans
              har mer än regeringen. Vi har en högre ambition på det här området.
              Vi vet att det är viktigt att bygga hyresrätter.
            </seg>
            <seg n="ccc9d080">
              Det är naturligtvis ett nationellt ansvar att tillsammans med
              det kommunala bostadsförsörjningsansvaret utforma en bostadspolitik
              för att bygga fler bostäder och fler hyresrätter och utöka andelen
              hyresrätter. Mats Odell kan inte kasta detta ansvar över axeln
              och säga att det är kommunens och de privata hushållens ansvar
              att utforma bostadspolitiken. Det är naturligtvis ett nationellt
              ansvar för riksdag och regering. Vi måste utforma ett ekonomiskt
              regelsystem för att göra detta möjligt. Däri ligger förslaget
              om investeringsstimulans på kort sikt och dessutom ett reformerat
              investeringsbidrag på längre sikt.
            </seg>
          </u>
          <note type="speaker" n="ce8a7d5f">
            Anf. 21 Statsrådet MATS ODELL (kd):
          </note>
          <u who="Q571725" xml:id="i-3612fbde71b56914-3" n="81fcacce">
            <seg n="2b80a18f">
              Fru talman! Jag svarade på frågan, Egon Frid. Jag sade att vi
              inte har några planer på att återinföra subventioner som uppenbarligen
              har varit kostnadsdrivande. Det går inte att gömma sig bakom att
              det här skulle vara standardökningar, Egon Frid. Skulle byggstandarden
              ha ökat med 40 procent bara på de här åren? Det låter inte sannolikt.
              Vi vet att de här subventionerna har varit kostnadsdrivande. Varför
              ska man hålla på och spara om man ändå får pengar från staten
              till projekten?
            </seg>
            <seg n="b490dc23">
              Egon Frid har också ställt en fråga om möjligheten att omvandla
              andra typer av fastigheter, kontorsfastigheter som har blivit
              tomma eller industrilokaler, till bostäder. Det tycker jag är
              en sympatisk fråga. Det är alldeles utmärkt att göra det. Vi har
              ingenting emot det. Vi har till och med erbjudit en lösning på
              detta, nämligen möjligheten att införa ägarlägenheter som direkt
              kan hyras ut med hyresrätt. Men när vi kommer med det förslaget
              säger Egon Frid i ett pressmeddelande den 11 november förra året:
              Regeringen ägnar sig åt att lösa problem som inte finns. Det verkliga
              problemet är att folk inte får tag på någon hyreslägenhet med
              förstahandskontrakt. Nu spär regeringen på en oreglerad andrahandsmarknad
              där folk tvingas hyra lägenheter i andra hand med mindre rättigheter
              än i dag.
            </seg>
            <seg n="69df4941">
              Det var Egon Frids kommentar när vi införde en upplåtelseform
              som gör att man kan omvandla en tom kontorslokal eller en industrifastighet
              till just hyresrätter. Den handsken passar inte Vänsterpartiet.
              Jag vet inte om det var ordet ägande som var stötande eller vad
              det var. Visst saknar vi bostäder, men man undrar ändå, fru talman,
              hur den situationen förbättras av att man säger nej till bostäder
              i gamla kontorslokaler. Varför ställer Egon Frid de här frågorna
              till mig när han och hans parti samtidigt tar avstånd från den
              lösning som vi har serverat? Möjligheten att bygga om industrilokaler
              och tomma kontorslokaler till bostäder finns i dag, Egon Frid.
              Lösningen heter ägarlägenheter.
            </seg>
          </u>
          <note type="speaker" n="f3afbfb2">
            Anf. 22 EGON FRID (v):
          </note>
          <u who="Q5743643" xml:id="i-df582bcc1b91982d-2" n="37f5e88a">
            <seg n="dcc314f0">
              Fru talman! Det är en dålig jämförelse. Behovet av billiga hyresrätter
              och byggandet av studentlägenheter, som var utgångspunkten för
              den här interpellationsdebatten, tillgodoser man inte genom att
              bygga ägarlägenheter. Ägarlägenheter är byggda för att öka andelen
              ägda lägenheter i landet. Vi har gott om äganderätt. Sverige är
              unikt i det avseendet genom bostadsrättens stora andel av bostadsmarknaden.
            </seg>
            <seg n="3eda2bd1">
              En annan fråga där Sverige har varit unikt är den goda sociala
              bostadspolitiken. Vi har byggt och tagit ett nationellt ansvar
              för att bygga hyresrätter. Vi har dessutom utgått från att vi
              vill påverka hyran för att människor ska ha råd att bo i bostäderna
              inom ramen för sin totala hushållsekonomi. Detta tar inte den
              nuvarande regeringen ansvar för.
            </seg>
            <seg n="3cf61e0e">
              Den sympatiska idén från Vänsterpartiet om att bostadisera utgår
              ifrån att man gör om tidigare kontoriserade lokaler, lägenheter
              som gjordes om till kontor, i centrala lägen i de större städerna.
              Med en god progressiv hjälp från regering och riksdag och från
              kommunerna och alla inblandade parter skulle de kunna bli bostäder
              igen. Det handlar inte om att omvandla dessa till ägarlägenheter
              för att stärka äganderätten. Mats Odells och regeringens ambition
              med ägarlägenheten är ju att få en större andrahandsmarknad som
              i sig sänker i stället för stärker hyresgästernas ställning på
              bostadsmarknaden.
            </seg>
          </u>
          <note type="speaker" n="85d5a5b4">
            Anf. 23 Statsrådet MATS ODELL (kd):
          </note>
          <u who="Q571725" xml:id="i-9937644420f5c18b-0" n="81fcacce" next="i-c3d332b56d97fa43-0">
            <seg n="37aea7c0">
              Fru talman! Det är väldigt intressant. Ju längre den här debatten
              pågår, desto mer inser jag att Egon Frid borde läsa vad ägarlägenhetslagen
              innebär. Den innebär att man hyr med ett förstahandskontrakt av
              en ägare som äger en, tio eller hundra lägenheter. Men det är
              ett mycket mer flexibelt instrument än att omvandla det här till
              en hyresbostadsfastighet. Det är en flexibel mekanism för att
              kunna ta vara på sådana här möjligheter. Vi har också sett att
              det har skett sådana ombyggnader.
            </seg>
            <seg n="d560388f">
              Jag håller med om att det finns de som har satsat på att göra
              väldigt exklusiva sådana här lägenheter, men det finns ingenting
              som säger att man inte kan göra om exempelvis en fabrikslokal
              till ägarlägenheter som upplåts med hyresrätt av det kommunala
              bostadsbolaget.
            </seg>
            <seg n="b70800ed">
              Ordet ägande tycks vara stötestenen för Egon Frid, men gå in
              och titta lite på möjligheterna att använda det här på ett socialt
              väldigt progressivt sätt! Jag tror nämligen också, vilket Egon
              Frid och jag har diskuterat tidigare, att ägarlägenheter i befintligt
              bestånd, i våra miljonprogramsområden, skulle kunna tillgodose
              behoven för alla dem som bor där som ofta är födda i andra delar
              av världen och som vill bo kvar och ändå äga sin bostad, för det
              har de gjort tidigare i hela sina liv. Det skulle kunna bidra
              till att stabilisera de här områdena om folk bor kvar och inte
              omedelbart flyttar därifrån när de har fått lite mer fast mark
              under fötterna.
            </seg>
            <seg n="37230388">
              Ta till dig det här med ägarlägenheter och studera det! Det är
              ett flexibelt instrument som gör att man kan ta hand om även småskaliga
              möjligheter att tillskapa nya bostäder där det tidigare har varit
              någonting annat.
            </seg>
            <seg n="54279b41">
              Den här möjligheten finns i dag, alltså att ta en befintlig fabrikslokal
              eller ett befintligt kontorshus eller delar av det och göra det
              till ägarlägenheter som upplåts med förstahandskontrakt för hyresrätt
              och som omfattas av alla de regler som gäller på hyresmarknaden
              i dag.
            </seg>
          </u>
          <note n="618bf9e7">
            Överläggningen var härmed avslutad.
          </note>
          <note n="daed6d47">
            Ajournering
          </note>
          <note n="4d63373c">
            Kammaren beslutade kl. 13.21 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="Q571725" xml:id="i-c3d332b56d97fa43-0" n="81fcacce" prev="i-9937644420f5c18b-0">
            <seg n="16be7d11">
              Återupptagna förhandlingar
            </seg>
            <seg n="15639413">
              Vi övergår nu till dagens frågestund och jag hälsar statsråden
              välkomna.
            </seg>
            <seg n="fa4858b2">
              A-kassornas skyldighet att lämna personuppgifter
            </seg>
          </u>
          <note n="043b766a">
            Förhandlingarna återupptogs kl. 14.00.
          </note>
          <note n="6ee5eb49">
            11 § Frågestund
          </note>
          <note n="a858c390" type="speaker">
            Anf. 24 TREDJE VICE TALMANNEN:
          </note>
          <note type="speaker" n="eefbe394">
            Anf. 25 JENNIE NILSSON (s):
          </note>
          <u who="Q4563096" xml:id="i-199962b557ee01cc-0" n="de689421">
            <seg n="b325bf49">
              Fru talman! Min fråga går till Jan Björklund. Regeringen vill
              att a-kassorna ska bli skyldiga att lämna ut uppgifter till Statistiska
              centralbyrån detta i syfte att förse regeringen med underlag för
              att kunna kartlägga och analysera arbetsmarknaden.
            </seg>
            <seg n="c4812666">
              Det är naturligtvis bra att regeringen är mån om att ha ett bra
              beslutsunderlag, men det som nu föreslås är ett intrång i den
              personliga integriteten och ett hot mot föreningsfriheten. Den
              insamlade informationen ska enligt förslaget användas för arbetsmarknadspolitiska
              bedömningar på gruppnivå. Trots detta innebär förslaget att uppgiftsskyldigheten
              ska gälla på individnivå. Det här har kritiserats av flera tunga
              remissinstanser inklusive Lagrådet.
            </seg>
            <seg n="69a487a8">
              Mot den bakgrunden blir min fråga hur regeringen motiverar att
              det är rimligt och nödvändigt att samla in information på individnivå
              för att kunna göra övergripande analyser.
            </seg>
          </u>
          <note type="speaker" n="c6b4de51">
            Anf. 26 Utbildningsminister JAN BJÖRKLUND (fp):
          </note>
          <u who="Q911372" xml:id="i-3612fbde71b56914-4" n="d648c00e">
            <seg n="9c4a46d0">
              Fru talman! Det är vår uppfattning att alla svenskar bör vara
              medlemmar i arbetslöshetsförsäkringen. Vi strävar efter att den
              ska bli allmän så småningom. Till skillnad från Socialdemokraterna
              tycker vi att alla bör vara med.
            </seg>
            <seg n="7c830a60">
              Men i dag är det frivilligt, och det innebär att alldeles för
              många människor står utanför arbetslöshetsförsäkringen. Jag är
              medveten om att antalet har ökat ytterligare sedan några av våra
              reformer har genomförts. Men det var redan innan dess 700 000
              människor som stod utanför.
            </seg>
            <seg n="44d5c91d">
              Vi måste från statsmakternas sida ha koll på hur allvarligt detta
              är. Är det till exempel i huvudsak personer som närmar sig pensionsåldern
              är det kanske ett mindre allvarligt problem. Vilka grupper är
              det som står utanför? För att få veta vilka det är som står utanför
              har vi beslutat oss för att försöka utröna detta.
            </seg>
          </u>
          <note type="speaker" n="72624f00">
            Anf. 27 JENNIE NILSSON (s):
          </note>
          <u who="Q4563096" xml:id="i-199962b557ee01cc-1" n="de689421">
            <seg n="316e5ca6">
              Fru talman! Problemet här är att det känns som att regeringen
              inte har tagit hänsyn till vad detta innebär. Det har inte gjorts
              någon proportionalitetsbedömning av det man föreslår i förhållande
              till det man vill uppnå.
            </seg>
            <seg n="4c307ee7">
              Personlig integritet och föreningsfrihet är grundläggande för
              en demokrati som vår. De uppgifter som man nu samlar in för att
              kunna uppnå det som Jan Björklund nu föreslår är betydligt mer
              omfattande. Man kommer exempelvis att få in uppgifter om huruvida
              människor är gifta eller sambor, om de har några barn, var de
              bor någonstans, vilken utbildning de har, vilket yrke de har,
              vad de tjänar och vad övriga i familjen tjänar.
            </seg>
            <seg n="df5a21af">
              Om man väger samman allt detta känns det märkligt att regeringen
              väljer att bortse från så tunga remissinstanser som exempelvis
              Lagrådet. Lagrådet säger att man kan samla in informationen med
              avidentifierade handlingar i stället för att gå fram med ett förslag
              som får så långtgående konsekvenser för enskilda individer.
            </seg>
          </u>
          <note type="speaker" n="d38c3991">
            Anf. 28 Utbildningsminister JAN BJÖRKLUND (fp):
          </note>
          <u who="Q911372" xml:id="i-3612fbde71b56914-5" n="d648c00e">
            <seg n="d3f00948">
              Fru talman! Alla de uppgifter som frågeställaren räknar upp finns
              i och för sig redan hos Skatteverket och så vidare. De är offentliga
              och kända.
            </seg>
            <seg n="fc44b013">
              Det är självklart att remissynpunkterna kommer att beaktas innan
              de slutliga ställningstagandena görs. Man har ju en remissomgång
              för att lyssna på invändningar och synpunkter. Vi får väl se var
              det landar slutligen.
            </seg>
            <seg n="9b89f47f">
              Det är centralt att få reda på hur det förhåller sig med de drygt
              en miljon människor som står utanför a-kassan. Vilka grupper är
              det? Hur pass riskabelt kan det vara att dessa grupper står utanför
              när nu arbetslösheten ökar? Kan det föranleda särskilda åtgärder
              från statsmakternas sida?
            </seg>
            <seg n="fb43a99d">
              Självfallet kommer vi att väga in de synpunkter som nu har kommit
              från olika remissinstanser.
            </seg>
            <seg n="72822947">
              De apatiska flyktingbarnen
            </seg>
          </u>
          <note type="speaker" n="3a6bcd08">
            Anf. 29 MARIA KORNEVIK JAKOBSSON (c):
          </note>
          <u who="Q4959537" xml:id="i-f3ee5b85ef11356c-0" n="e0bc11d1">
            <seg n="67be5c38">
              Fru talman! Jag vill ställa min fråga till statsrådet Maria Larsson.
              Jag skulle vilja höra vad regeringen gör för de apatiska flyktingbarnen.
            </seg>
            <seg n="88e4718a">
              När frågan diskuterades förra gången i riksdagen för fyra och
              ett halvt år sedan sade den dåvarande migrationsministern att
              dessa barn bara fanns i Sverige. Och sedan blev det bara värre.
              Regeringens hantering av de apatiska barnen var sådan att Socialdemokraternas
              partiledare Mona Sahlin nu går ut och säger att hon skäms över
              agerandet. Det tycker jag att hon gör med rätta.
            </seg>
            <seg n="7c54ddec">
              Det var känt redan då och det är känt nu att barn som blir utsatta
              för stora traumatiska upplevelser inte bara en utan kanske flera
              gånger lätt blir apatiska. De behöver trygghet och säkerhet. Det
              är ett av de fundamentala behov som vi har. Barnen stänger helt
              enkelt av.
            </seg>
            <seg n="f2abc15f">
              Vad gör regeringen för de här barnen och för att de ska få den
              uppväxt som de ska ha enligt FN-konventionen?
            </seg>
          </u>
          <note type="speaker" n="1bcba018">
            Anf. 30 Utbildningsminister JAN BJÖRKLUND (fp):
          </note>
          <u who="Q911372" xml:id="i-3612fbde71b56914-6" n="d648c00e">
            <seg n="e11fc41b">
              Fru talman! Ansvaret för frågorna ligger på migrationsministern,
              som inte deltar i frågestunden. Jag får be om ursäkt om jag inte
              kan svara på varje detalj.
            </seg>
            <seg n="7f6b2cc3">
              Vi är uppmärksamma på diskussionen och situationen. Regeringskansliet
              har inte någon information eller uppgift om att antalet asylsökande
              barn med uppgivenhetssymtom skulle ha ökat. Det beskrivs så ibland
              i debatten. Däremot finns ju gruppen.
            </seg>
            <seg n="d3917984">
              Migrationsverket arbetar aktivt och i samverkan med andra myndigheter
              för att identifiera de barn som har utvecklat eller är i riskzonen
              för att utveckla det vi kallar för uppgivenhetssyndrom eller något
              annat allvarligt sjukdomstillstånd.
            </seg>
            <seg n="d8ccbe80">
              Migrationsverket gör i de fall där man noterar den typen av tillstånd
              något slags samlad bedömning av om det finns skäl att bevilja
              uppehållstillstånd detta enligt de regler som riksdagen själv
              har bestämt.
            </seg>
            <seg n="127b6a87">
              Vi följer detta noggrant. Migrationsministern och Justitiedepartementet
              som har ansvaret för detta följer frågorna mycket noggrant.
            </seg>
          </u>
          <note type="speaker" n="c99c33f5">
            Anf. 31 MARIA KORNEVIK JAKOBSSON (c):
          </note>
          <u who="Q4959537" xml:id="i-f3ee5b85ef11356c-1" n="e0bc11d1">
            <seg n="2ecd2a5a">
              Fru talman! Jag tackar för svaret. Jag vet att detta tillhör
              integrationsmyndigheterna och den ministern. Men barn är barn,
              och de ska inte behöva ta ansvar och inte heller behöva bli några
              politiska slagträn. Det skulle jag önska. Barn är inte ansvariga
              för den situation de hamnar i.
            </seg>
            <seg n="0e51fa5c">
              I Sverige har vi synen att barnen ska ha rätt till lek, till
              utveckling, till sina föräldrar och så vidare. Det är där bekymret
              ligger. Det blir så mycket vuxenprat, när det är barnens behov
              som vi borde se till i första hand.
            </seg>
          </u>
          <note type="speaker" n="1ee5305b">
            Anf. 32 Utbildningsminister JAN BJÖRKLUND (fp):
          </note>
          <u who="Q911372" xml:id="i-3612fbde71b56914-7" n="d648c00e">
            <seg n="20b8ea7d">
              Fru talman! Jag antar att hela kammaren har samma syn på de grundläggande
              värderingarna. Dock blir det ändå så att när det kommer en person
              till Sverige måste frågan om uppehållstillstånd prövas även om
              personen är under 18 år. Vi har regler och en attityd när det
              gäller asylsökande ensamkommande barn där vi är generösare än
              för andra grupper. Men till sist är det en prövning som måste
              ske. Om det finns uppgivenhetssymtom, som det kallas, det vill
              säga att barnen far illa eller är illa ute, vägs det in i Migrationsverkets
              prövning.
            </seg>
            <seg n="4175b54e">
              Där jag står just nu kan jag inte överblicka om det finns anledning
              att ändra lagstiftning eller regler på detta område. Men frågan
              följs av regeringen och Regeringskansliet.
            </seg>
            <seg n="eb034f4c">
              Svenska företags förhållningssätt till odemokratiska länder
            </seg>
          </u>
          <note type="speaker" n="c3f35107">
            Anf. 33 HANS ROTHENBERG (m):
          </note>
          <u who="Q378195" xml:id="i-9e35f0cac83b3625-0" n="bce91629">
            <seg n="9a37f856">
              Fru talman! När den olympiska facklan i Peking slocknade för
              ett år sedan hoppades många att glöden för de mänskliga rättigheterna
              i världens största diktatur inte skulle falna.
            </seg>
            <seg n="725b7a22">
              Kina handlar alltmer med västvärlden samtidigt som man fortsätter
              att systematiskt kränka sitt eget folks demokratiska fri- och
              rättigheter. Det är man inte ensam om att göra. Det finns många
              odemokratiska länder världen över där svenska företag gör affärer.
            </seg>
            <seg n="c3f46a64">
              Globaliseringen ställer krav på hur vi uppträder i umgänget med
              dessa länder. Ansvaret vilar inte bara på de demokratiska ländernas
              regeringar utan likaväl på de företag som verkar i länder där
              fri- och rättigheter inte respekteras.
            </seg>
            <seg n="d098d17c">
              Jag skulle vilja fråga handelsminister Ewa Björling hur hon anser
              att man bäst kan hjälpa svenska exportföretag att hitta ett förhållningssätt
              vid handel med länder som behöver stärka sin demokratiska utveckling.
            </seg>
          </u>
          <note type="speaker" n="7999514a">
            Anf. 34 Statsrådet EWA BJÖRLING (m):
          </note>
          <u who="Q457877" xml:id="i-3612fbde71b56914-8" n="81fcacce">
            <seg n="44961b56">
              Fru talman! Tack för frågan, Hans Rothenberg! Detta är något
              som regeringen arbetar med på ett tydligt och prioriterat sätt.
              Vi lyfter ständigt fram vikten av demokrati och mänskliga rättigheter
              i våra utrikesrelationer, och vi har också initierat ett utökat
              arbete vad gäller corporate social responsibility, CSR, som det
              populärt kallas. Vi kommer också att hålla en konferens under
              ordförandeskapet den 1011 november som fokuserar just på vikten
              av CSR.
            </seg>
            <seg n="fe99db98">
              Det här är ett område där svenska företag är bland de bästa i
              världen. Det handlar om att följa OECD:s riktlinjer när det gäller
              antikorruption. Det handlar om miljömedvetenhet. Det handlar om
              mänskliga rättigheter och om arbetstagarnas rättigheter på arbetsplatsen
              världen över.
            </seg>
            <seg n="5ef023d6">
              Jag ser att Sverige verkligen ligger i framkant på det här området.
            </seg>
          </u>
          <note type="speaker" n="e079170f">
            Anf. 35 HANS ROTHENBERG (m):
          </note>
          <u who="Q378195" xml:id="i-9e35f0cac83b3625-1" n="bce91629">
            <seg n="025ddb71">
              Fru talman! Jag tackar ministern så mycket för svaret. Det låter
              ju bra även om själva problemet finns kvar. Dagligen kämpar människor
              världen över för de rättigheter som vi i västvärlden sedan länge
              tar för givna.
            </seg>
            <seg n="0ddb7d6a">
              Ofta höjs röster för att isolera och blockera länder som inte
              respekterar demokrati och mänskliga rättigheter. Det stänger snarare
              ute möjligheten att med dialog och frihandel kunna bryta fattigdomen.
              Företags och enskilda människors civilkurage är rimligen ett bättre
              redskap i kampen för frihet och demokrati.
            </seg>
            <seg n="a31104f5">
              Global Reporting Initiative heter ett initiativ som är internationellt
              och har ställt upp kriterier för ansvarstagande handel där mänskliga
              rättigheter står i fokus. Bland annat handlar det om att ställa
              krav om mänskliga rättigheter vid företags investeringar.
            </seg>
            <seg n="00978113">
              Jag skulle vilja höra: Vad kan Sverige göra för att ytterligare
              förstärka detta initiativ?
            </seg>
          </u>
          <note type="speaker" n="f76d2daf">
            Anf. 36 Statsrådet EWA BJÖRLING (m):
          </note>
          <u who="Q457877" xml:id="i-3612fbde71b56914-9" n="81fcacce">
            <seg n="64730191">
              Fru talman! Det här är en väldigt viktig fråga. Ska man bojkotta
              eller ska man ha dialog? Mitt tydliga svar där är att man ska
              ha dialog så länge det bara går. Svenska företag som finns i länder
              som är mindre demokratiskt utvecklade kan också vara goda förebilder
              både för människor och för länder med svagt näringsliv, inte minst
              i synen på mänskliga rättigheter, där svenska företag kan vara
              goda exempel.
            </seg>
            <seg n="cd89f181">
              Vad vi kan göra och gör i ett land som Kina, som togs upp som
              exempel av frågeställaren, är att ha ett utökat samarbete inom
              området CSR. Där har vi också operativa seminarier tillsammans
              med kinesiska företag för att utbilda dem i mänskliga rättigheter
              och arbetstagarens rättigheter. Detta är ett arbete som naturligtvis
              behöver fortsätta, och det behöver spridas över hela världen.
              Det är många fler företag som också behöver hjälpa till och delta.
            </seg>
            <seg n="33c3659c">
              Det absolut viktigaste är att också finnas på plats i de länder
              som är svaga demokratier eller, ännu värre, diktaturer.
            </seg>
            <seg n="1a6f9a57">
              Regeringens inställning till EU:s utvidgning på Balkan
            </seg>
          </u>
          <note type="speaker" n="d1fada79">
            Anf. 37 JASENKO OMANOVIC (s):
          </note>
          <u who="unknown" xml:id="i-3612fbde71b56914-10" n="81fcacce">
            <seg n="d1547bab">
              Fru talman! Min fråga går till statsrådet Björklund. Nu har det
              gått nästan fyra månader sedan Sverige tog över ordförandeskapet
              i Europeiska unionen. Regeringen har försökt beskriva sig själv
              som en EU-entusiastisk regering som skulle jobba med att hjälpa
              flera länder att komma med i EU.
            </seg>
            <seg n="b8ce1660">
              Därför undrar jag: Vad har regeringen gjort under de fyra gångna
              månaderna för att hjälpa och stötta Bosnien-Hercegovina på dess
              väg till Europeiska unionen?
            </seg>
          </u>
          <note type="speaker" n="75773cc9">
            Anf. 38 Utbildningsminister JAN BJÖRKLUND (fp):
          </note>
          <u who="Q911372" xml:id="i-3612fbde71b56914-11" n="d648c00e">
            <seg n="af526955">
              Fru talman! EU, tycker vi, bör så småningom omfatta alla länder
              i Europa som vill vara med. Dit hör länderna i det forna Jugoslavien,
              det vill säga bland andra Bosnien-Hercegovina, och dit hör också
              en lång rad andra länder. För att bli medlem räcker det dock inte
              med att man vill bli medlem, utan man måste också uppfylla en
              rad kriterier. Det är också viktigt.
            </seg>
            <seg n="438b2bd0">
              När det gäller ett annat land i före detta Jugoslavien, Kroatien,
              har det funnits en blockering i form av att man har haft en olöst
              gränstvist med Slovenien. Den håller nu på att lösas, kan vi se.
              Det öppnar möjligheter. Detta har skett delvis efter det svenska
              ordförandeskapets medling och ingripanden. Det har öppnat för
              att Kroatien nu kan vara på väg in. Ett annat land som är på väg
              in och som har blivit det under det här halvåret är Island.
            </seg>
            <seg n="5a0d1ef3">
              När det gäller länderna på västra Balkan, Jugoslavien, går processen
              framåt. Det tar tid för en del länder. Det är mycket lagstiftning
              och annat som ska anpassas i de länderna, men vägen går framåt
              för i princip alla de länder som utgör det vi kallar före detta
              Jugoslavien.
            </seg>
          </u>
          <note type="speaker" n="71d4c0c9">
            Anf. 39 JASENKO OMANOVIC (s):
          </note>
          <u who="unknown" xml:id="i-3612fbde71b56914-12" n="81fcacce">
            <seg n="942cdecd">
              Fru talman! Statsrådet svarar med ett glädjande besked om att
              Kroatien är på väg in i EU. Det är faktiskt glädjande. Men min
              fråga gällde Bosnien-Hercegovina.
            </seg>
            <seg n="115e7235">
              Vi är några riksdagsledamöter som har besökt Sarajevo under september
              månad. En ung journalist ställde frågan: Med vilka signaler visar
              EU oss unga i Bosnien-Hercegovina att man vill ha med oss i sin
              gemenskap?
            </seg>
            <seg n="a53bda9c">
              Jag skulle vilja fråga ministern om han kan ge något svar till
              denna unga journalist i dag, här och nu. Vad har regeringen gjort
              under de gångna fyra månaderna, och vad avser regeringen att göra
              under resten av tiden?
            </seg>
          </u>
          <note type="speaker" n="7d3dfcb4">
            Anf. 40 Utbildningsminister JAN BJÖRKLUND (fp):
          </note>
          <u who="Q911372" xml:id="i-3612fbde71b56914-13" n="d648c00e">
            <seg n="33dc44ca">
              Fru talman! Jag är rädd att frågeställaren vill ha en mer detaljerad
              redogörelse än vad jag spontant kan ge här och nu utan underlag.
              Den svenska regeringens uppfattning är att alla de länder som
              finns på Balkan och som vill komma med i EU ska få komma med när
              de uppfyller kriterierna. Det är det svenska ordförandeskapets
              uppfattning. Det är också EU:s uppfattning.
            </seg>
            <seg n="bfef178b">
              Låt mig understryka att en förutsättning för att något ytterligare
              land över huvud taget ska få komma med är att Lissabonfördraget
              ratificeras. Är det något vi jobbar med just nu är det detta,
              inte minst gentemot den tjeckiska statsledningen. Utan det nya
              fördraget kommer inga fler länder alls med. Det är en första förutsättning.
            </seg>
            <seg n="4dad9df1">
              Både vår utrikesminister, vår Europaminister och andra personer
              i den svenska regeringen med medarbetare reser också aktivt i
              Balkanländerna. Exakt vad som görs när det gäller Bosnien-Hercegovina
              överblickar jag inte spontant just nu, men även detta land finns
              ju på listan över länder som den svenska regeringen gärna ser
              som framtida medlemmar i det europeiska samarbetet.
            </seg>
          </u>
          <note n="dbcf9c40">
            Barn till separerade föräldrar med gemensam vårdnad
          </note>
          <note type="speaker" n="e5781339">
            Anf. 41 SOLVEIG HELLQUIST (fp):
          </note>
          <u who="Q4953475" xml:id="i-dc639cdc9f1eff68-0" n="bdd40e16">
            <seg n="fa0b3d7c">
              Fru talman! Min fråga ställer jag till statsrådet Maria Larsson.
            </seg>
            <seg n="8c367a2f">
              Varje år får ungefär 50 000 barn uppleva att deras föräldrar
              separerar. Nästan alla föräldrar har gemensam vårdnad, och det
              är bra. Men trots gemensam vårdnad kan det emellanåt vara väldigt
              många konflikter mellan föräldrarna.
            </seg>
            <seg n="0933a4c4">
              Då vill jag komma till frågan. När föräldrar har gemensam vårdnad
              kan den ena föräldern motsätta sig att barnet får hjälp av till
              exempel barnpsyk eller socialtjänsten. Detta problem har funnits
              under många år och det har också utretts. Min fråga är alltså:
              Vilka åtgärder kan statsrådet tänka sig att vidta för att säkerställa
              att barn får den hjälp de behöver även om en förälder motsätter
              sig detta?
            </seg>
          </u>
          <note type="speaker" n="de9f7aa5">
            Anf. 42 Statsrådet MARIA LARSSON (kd):
          </note>
          <u who="Q447542" xml:id="i-e3cac3f020aa334e-0" n="81fcacce">
            <seg n="68f4b7af">
              Fru talman! Tack för frågan, Solveig Hellquist!
            </seg>
            <seg n="7bbba840">
              Det är en stor påfrestning i en parrelation att få ett barn.
              Man kan naturligtvis behöva stöd på olika sätt. En av de saker
              som regeringen har arbetat aktivt med den senaste tiden är att
              få på plats en möjlighet till ett föräldrastöd som inte bara sträcker
              sig över barnets första år utan också kan utnyttjas om påfrestningar
              kommer längre fram. Det kan handla både om påfrestningar i själva
              föräldraskapet och om parrelationen och den påfrestning som det
              faktiskt utgör att vara förälder när man ska få ihop livspusslet,
              vilket ju många av oss är bekanta med.
            </seg>
            <seg n="6eafe83d">
              Det Solveig Hellquist refererar till är Barnskyddsutredningen,
              en utredning gjord av Kerstin Wigzell, som bland annat har haft
              att titta på möjligheten att erbjuda ett barn stöd även om inte
              båda föräldrarna godkänner att insatser sätts in. Ett sådant förslag
              har lagts fram av utredaren. Just nu håller vi på och läser remissvaren.
              De är många. Det har varit ett stort intresse för utredningen,
              och många är mycket positiva.
            </seg>
            <seg n="8603809f">
              Vi bereder detta på departementet just nu. Vi vet att det utgör
              ett problem, och vi försöker hitta en framkomlig väg. Mer än så
              kan jag egentligen inte säga i dagsläget.
            </seg>
          </u>
          <note type="speaker" n="84c27913">
            Anf. 43 SOLVEIG HELLQUIST (fp):
          </note>
          <u who="Q4953475" xml:id="i-dc639cdc9f1eff68-1" n="bdd40e16">
            <seg n="635e49f4">
              Fru talman! Jag får tacka statsrådet för svaret. Jag är väl medveten
              om att det har hänt ganska mycket på barnfronten under den här
              mandatperioden, och jag vet bland annat att regeringen satsar
              rätt mycket pengar på barns psykiska ohälsa och även på att korta
              köerna till barnpsykiatrin.
            </seg>
            <seg n="63c5bd23">
              Därför blir det så absurt att de barn som kanske bäst behöver
              den hjälpen blir hindrade att få den på grund av att en förälder,
              som kanske är en förövare, säger nej. Men jag hoppas verkligen
              att den här regeringen sjösätter ett bra lagförslag på detta område
              under mandatperioden.
            </seg>
          </u>
          <note type="speaker" n="e6e113e8">
            Anf. 44 Statsrådet MARIA LARSSON (kd):
          </note>
          <u who="Q447542" xml:id="i-e3cac3f020aa334e-1" n="81fcacce">
            <seg n="2fbe1fc0">
              Fru talman! Barnperspektivet är oerhört centralt inom ramen för
              socialtjänstens arbete, och här har vi försökt arbeta väldigt
              mycket för att stärka barnperspektivet och barns rättigheter.
            </seg>
            <seg n="51ad9796">
              Jag tycker att barn har haft en ganska rättsosäker tillvaro i
              många fall. Barnens rättigheter har inte alltid tagits till vara
              som de borde ha gjorts.
            </seg>
            <seg n="509632d6">
              Solveig Hellquist tog upp ett exempel. Låt mig också nämna barn
              som växer upp i en missbrukarmiljö där föräldrar kanske förnekar
              ett missbruk och därmed motsätter sig insatser för barnet som
              barnet definitivt skulle behöva.
            </seg>
            <seg n="8978c135">
              Det är ytterligare ett exempel som ligger till grund för att
              vi har velat titta på den här lagstiftningen för att se om vi
              ytterligare kan stärka barns rättigheter och barnperspektivet.
            </seg>
            <seg n="f697eccb">
              Lokala resor inom ramen för försörjningsstöd
            </seg>
          </u>
          <note type="speaker" n="d6a6677f">
            Anf. 45 EVA OLOFSSON (v):
          </note>
          <u who="Q4970993" xml:id="i-22d31be234709746-0" n="0dddae5e">
            <seg n="09fd145b">
              Fru talman! Jag skulle vilja ställa min fråga till statsrådet
              Maria Larsson.
            </seg>
            <seg n="09f0bca6">
              I torsdags var statsrådet och jag på samma konferens på Älvsjömässan.
              Den handlade om fattigdom och utslagning i Europa. Det var en
              lång rad frivilligorganisationer, forskare och politiker där.
            </seg>
            <seg n="70bc1328">
              Självklart var alla överens om att det är bra att ha ett jobb
              som man kan försörja sig på och att stärka människor. Men en viktig
              fråga kom också upp som handlade om hur livet ser ut för människor
              som lever i det yttersta skyddsnätet. I Sverige är det försörjningsstöd.
            </seg>
            <seg n="69b29677">
              Allt fler människor lever i dag på försörjningsstöd i Sverige.
              Socialstyrelsen har räknat med att det fram till 2012 kan öka
              till 50 procent.
            </seg>
            <seg n="818a3d83">
              Man lyfte upp rätten till ett värdigt liv och delaktighet i samhället
              som en viktig fråga. Då vill jag ställa en fråga till Maria Larsson.
              Arbetsresor ingår enligt socialtjänstlagen i försörjningsstödet
              men inte lokala resor i övrigt. Jag tänker på möjligheten att
              till exempel i Helsingfors ta del av allt som finns där eller
              att på en mindre ort ta del av sådant som man måste förflytta
              sig till.
            </seg>
          </u>
          <note type="speaker" n="fc06998b">
            Anf. 46 Statsrådet MARIA LARSSON (kd):
          </note>
          <u who="Q447542" xml:id="i-b703c9189e19d402-0" n="81fcacce" next="i-5842dbfa60dedafc-0">
            <seg n="c104c287">
              Fru talman! Det var den åttonde rundabordskonferensen i EU-regi
              som arrangerades. Varje höst äger en sådan konferens rum i ordförandeskapets
              regi. Det är viktiga konferenser. De uppmärksammar ett problem
              som är gemensamt för EU-kretsen.
            </seg>
            <seg n="1ea9c47b">
              Det fanns också möjlighet för oss i Sverige att visa upp en del
              exempel. En del studiebesök arrangerades, och vi fick väldigt
              mycket positiv respons på konferensen.
            </seg>
          </u>
          <note n="6db01039">
            Så till Eva Olofssons direkta fråga kring försörjningsstöd.
          </note>
          <u who="Q447542" xml:id="i-5842dbfa60dedafc-0" n="81fcacce" prev="i-b703c9189e19d402-0">
            <seg n="1f34aac1">
              Försörjningsstödet är tänkt att vara en tillfällig försörjning
              och därmed också täcka det som behövs av livets nödtorft under
              en begränsad period.
            </seg>
            <seg n="39a9662d">
              Vi ser nu att behovet av försörjningsstöd ökar. Det innebär att
              påfrestningarna på kommunen ökar. Det utgör en del när det gäller
              varför vi nu från statens sida har ökat stödet till kommunerna.
              Det är ganska stora resurstillskott just för att man ska klara
              den här extra anstormningen, som bland annat handlar om ökat försörjningsstöd.
            </seg>
            <seg n="c7030bcd">
              Vi ser det som väldigt viktigt att komma förbi detta för att
              öka möjligheterna för människor att i större utsträckning återigen
              komma in i egen försörjning.
            </seg>
          </u>
          <note type="speaker" n="5fb6d010">
            Anf. 47 EVA OLOFSSON (v):
          </note>
          <u who="Q4970993" xml:id="i-22d31be234709746-1" n="0dddae5e">
            <seg n="2bb10369">
              Fru talman! Ja, försörjningsstödet ska vara tillfälligt, men
              för många människor är det inte det. 35 procent lever på försörjningsstöd
              i mer än tio månader. Barnfamiljer kan leva på försörjningsstöd
              i flera år.
            </seg>
            <seg n="99b9469c">
              Självklart ska man försöka hjälpa människor och stärka dem när
              det gäller att komma ur försörjningsstödet. Men detta borde vara
              mycket bättre, och ur ett barnperspektiv borde det vara absolut
              nödvändigt att låta lokala resor ingå.
            </seg>
            <seg n="c1b3d694">
              Fritid och lek ingår, men inte resor med buss eller tunnelbana
              till simhallen eller för att gå på gratis museibesök.
            </seg>
            <seg n="0a243f16">
              Det pratades vackert om alla gratisteatrar i Helsingfors. Men
              det finns människor som inte har råd att ta bussen eller tunnelbanan
              dit och som verkligen skulle behöva gå på en gratisgrej på sin
              fritid.
            </seg>
            <seg n="eaa2f6a7">
              De borgerliga tog bort det här med lokala resor i Helsingfors.
              Det fanns när det var en rödgrön majoritet. Men vi anser att det
              bör finnas en nationell rättighet att vara delaktig och att man
              också ska ha rätt till lokala resor när man har försörjningsstöd.
            </seg>
          </u>
          <note type="speaker" n="769af106">
            Anf. 48 Statsrådet MARIA LARSSON (kd):
          </note>
          <u who="Q447542" xml:id="i-e3cac3f020aa334e-2" n="81fcacce">
            <seg n="982ff6ee">
              Fru talman! Återigen: Merparten av dem som har försörjningsstöd
              har det tillfälligt. Så är situationen, och det är så stödet är
              tänkt att fungera. Däremot är det otroligt viktigt att satsa på
              möjligheter för de här människorna att komma in i egenförsörjning.
              Det är anledningen till att den här regeringen har prioriterat
              det som den högst angelägna frågan att öka antalet personer som
              har ett jobb, som har möjligheten till egenförsörjning. Det är
              nämligen vad de allra flesta önskar. Det vet både Eva Olofsson
              och jag.
            </seg>
            <seg n="198b7568">
              När det gäller resor är det precis som Eva Olofsson anger. Man
              hanterar det här lite olika i olika städer eller kommuner. Men
              det finns ingen avsikt att lagreglera det här området.
            </seg>
            <seg n="21ea1f84">
              Kommunerna agerar på lite olika sätt. De har naturligtvis också
              att pröva de enskilda behoven. Det ligger inom socialtjänstlagens
              ram att göra precis den prövningen.
            </seg>
            <seg n="8ce7820d">
              Forskningen på Råö rymdobservatorium
            </seg>
          </u>
          <note type="speaker" n="c7b428d9">
            Anf. 49 MARIANNE KIERKEMANN (m):
          </note>
          <u who="Q4958729" xml:id="i-bb046b68f22faf11-0" n="c762a5d9">
            <seg n="d9a91203">
              Fru talman! Jag ställer min fråga till forskningsminister Tobias
              Krantz. Den gäller Råö rymdobservatorium.
            </seg>
            <seg n="8d9ac7eb">
              I maj i år lades propositionen Prövning av vindkraft fram som
              syftar till att underlätta utbyggnaden av vindkraft samtidigt
              som kraven på en rättssäker och omsorgsfull prövning inte minskar.
            </seg>
            <seg n="a828ca24">
              I ett tilläggsdirektiv fick utredaren i uppdrag att utreda behovet
              av författningsändringar för att bland annat utreda hur försvarets
              intressen ska skyddas. Ett intresse som dess värre inte skyddas
              är rymdforskningen i detta.
            </seg>
            <seg n="52bdc6c2">
              Råö rymdobservatorium är en forskningsanläggning där man sedan
              1952 har beforskat rymden. Bland annat övervakas ozonskikt och
              kolmonoxid i atmosfären för att man ska kunna studera eventuella
              förändringar i halterna.
            </seg>
            <seg n="7513e086">
              Det finns sedan tidigare ett skyddsområde runt anläggningen där
              man inte får ha mobiltelefon påslagen, men utvecklingen går framåt,
              och vindkraften utgör nu med sina höjder på 150 meter ett hot
              mot forskningen. Anledningen är att signalerna från mobiltelefoner
              studsar på vindsnurrorna och stör ut de signaler man samlar in.
              Det är således viktigt att skydda forskningen.
            </seg>
            <seg n="3531baef">
              Jag har försökt informera mig i denna fråga och fått till svar
              att det är en juridisk fråga, men även en juridisk fråga måste
              kunna lösas. Min fråga till statsrådet blir därför: Är statsrådet
              beredd att vid sitt besök på Chalmers i början av december informera
              sig i denna akuta fråga och medverka till en så snabb lösning
              som möjligt innan det blir för sent?
            </seg>
          </u>
          <note type="speaker" n="fe14a605">
            Anf. 50 Statsrådet TOBIAS KRANTZ (fp):
          </note>
          <u who="Q952026" xml:id="i-3612fbde71b56914-14" n="81fcacce">
            <seg n="b9230084">
              Fru talman! Tack för frågan! Den ger mig också anledning att
              något utveckla regeringens allmänna syn på forskningspolitiken.
            </seg>
            <seg n="7504d422">
              Vi genomför nu en mycket stor satsning i svensk forskningspolitik.
              Vi ökar anslagen med 5 miljarder kronor över ett antal år. Det
              är den största satsningen i modern tid, som görs på svensk forskning.
            </seg>
            <seg n="b5da7c2b">
              Rymdforskning är en del när det gäller den ökade forskningssatsningen,
              som regeringen genomför. Det är ett mycket viktigt område.
            </seg>
            <seg n="55c7968c">
              Just när det gäller den specifika frågan måste jag säga att jag
              gärna ber att få informera mig om frågan. Finns det möjlighet
              för mig att skaffa ytterligare kunskap om detta gör jag gärna
              det. Samtidigt ska jag förstås som minister akta mig väldigt noga
              för att göra någonting som uppfattas som att jag lägger mig i
              olika typer av juridiska processer.
            </seg>
          </u>
          <note type="speaker" n="4e439bbb">
            Anf. 51 MARIANNE KIERKEMANN (m):
          </note>
          <u who="Q4958729" xml:id="i-bb046b68f22faf11-1" n="c762a5d9">
            <seg n="39410d02">
              Fru talman! Jag är nöjd med det svaret.
            </seg>
            <seg n="7d8a8132">
              Behovet av äldreboenden
            </seg>
          </u>
          <note type="speaker" n="3cd14a9e">
            Anf. 52 CHATRINE PÅLSSON AHLGREN (kd):
          </note>
          <u who="Q4973700" xml:id="i-2daca4edc5270813-0" n="ce9625eb">
            <seg n="61d39153">
              Fru talman! Om några dagar slutar jag i riksdagen. Jag har varit
              här i 18 år. Jag roade mig med att ta fram mitt första anförande
              som hölls på en allmänpolitisk debatt den 17 oktober 1991.
            </seg>
            <seg n="c29886d7">
              Jag ska, statsrådet Maria Larsson, citera mig själv. Det gäller
              äldreboenden för oss äldre: Antalet 80-åringar beräknas öka med
              hela 28 % och 85-åringarna, de som är i störst behov av vård och
              omsorg, med 40 %. De äldre mår bättre, men omfattningen av kroniska
              ålderssjukdomar minskar inte. Detta faktum, som ibland förtigs,
              leder till ett ökat behov av vårdplatser. Åldersutvecklingen visar
              på ett behov av att öka antalet platser på exempelvis ålderdomshem
              med 30 %, på långvården och sjukhemmen med 25 %, inom servicebostäder
              med 20 %, inom den specialiserade vården med 13 % och inom hemsjukvården
              med 15 %.
            </seg>
            <seg n="d825175d">
              Detta hade jag hämtat ur Pensionsutredningen.
            </seg>
            <seg n="804cab34">
              Nu vet vi att det har varit ett stort behov av äldrebostäder,
              och de har snarare minskat än ökat trots vad Pensionsutredningen
              sade.
            </seg>
            <seg n="6a855d15">
              Vad kommer nu regeringen att göra när jag har åkt härifrån?
            </seg>
          </u>
          <note type="speaker" n="3c1b109d">
            Anf. 53 Statsrådet MARIA LARSSON (kd):
          </note>
          <u who="Q447542" xml:id="i-e3cac3f020aa334e-3" n="81fcacce">
            <seg n="dd9a7ac4">
              Fru talman! Chatrine Pålsson Ahlgren kan vara lugn för framtiden.
              Vi kommer att sakna Chatrine Pålsson Ahlgren i kammaren.
            </seg>
            <seg n="056d7eb0">
              Demografin har fortsatt att utveckla sig i positiv riktning sedan
              1991. Medellivslängden har stigit sedan dess. Allt fler blir äldre,
              och med en god bibehållen hälsa glädjande nog. Men de sista åren
              i livet behöver fortfarande de flesta stöd och insatser, både
              när det gäller hemtjänst och platser i särskilt boende.
            </seg>
            <seg n="cfa95cd6">
              Vi identifierade att det fanns ett behov från statens sida att
              gå in och stödja utbyggnaden av äldreplatser. 18 000 platser försvann
              mellan 2000 och 2006, och vi inrättade ett investeringsstöd. Platserna
              fortsatte att minska 2006 och 2007. Nu har vi fått siffrorna för
              2008. De indikerar att för första gången under 2000-talet var
              det vid det årets slut fler personer som bodde i särskilt boende
              än året innan. 400 fler personer hade tillgång till ett särskilt
              boende. Det är glädjande.
            </seg>
          </u>
          <note type="speaker" n="47fbc94b">
            Anf. 54 CHATRINE PÅLSSON AHLGREN (kd):
          </note>
          <u who="Q4973700" xml:id="i-2daca4edc5270813-1" n="ce9625eb">
            <seg n="d523dfb9">
              Fru talman! Jag vill skicka med att det är otroligt viktigt att
              vi inser att trots att vi blir äldre är vi olika. Vi har olika
              behov och olika förutsättningar. Trygghet består i att det finns
              ett boende för alla där vi kan känna oss trygga och att vi kan
              få välja själva.
            </seg>
            <seg n="cd55ae98">
              Jag tror att det är bra att det finns olika nivåer på boendena,
              såväl så kallade särskilda boenden som trygghetsboende och kanske
              serviceboende. Det utgör en trygghet och garanterar kanske också
              att vi bor kvar i vår invanda miljö.
            </seg>
          </u>
          <note n="677c9588">
            Delar statsrådet och regeringen den uppfattningen?
          </note>
          <note type="speaker" n="24a8abfe">
            Anf. 55 Statsrådet MARIA LARSSON (kd):
          </note>
          <u who="Q447542" xml:id="i-e3cac3f020aa334e-4" n="81fcacce">
            <seg n="3ae11060">
              Fru talman! För den som bor kvar i sin egen invanda miljö, kanske
              med hjälp och stöd av hemtjänst, är det naturligtvis det bästa
              alternativet om man föredrar det. Där finns det också en positiv
              siffra som jag gärna nämner. Antalet personer som får del av hemtjänsten
              ökade 2008 jämfört med 2007. Så det finns positiva tecken.
            </seg>
            <seg n="0dd88ce0">
              Men jag tror att vi behöver alternativa boendeformer. Många önskar
              den form av trygghetsboende som en utredning har tittat närmare
              på, och investeringsstödet kommer att gälla för byggandet av trygghetsbostäder
              från och med den 1 januari 2010.
            </seg>
            <seg n="036b78b6">
              Med det vill jag önska Chatrine Pålsson Ahlgren lycka till. Jag
              är övertygad om att hon kommer att ha många uppgifter även i fortsättningen.
              Det är långt till ett äldreboende.
            </seg>
            <seg n="45dccfb8">
              Jämställdhetsfrågorna under det svenska EU-ordförandeskapet
            </seg>
          </u>
          <note type="speaker" n="f39fe291">
            Anf. 56 CARINA HÄGG (s):
          </note>
          <u who="Q3374704" xml:id="i-83d191cb8d5890a3-0" n="93a340f7">
            <seg n="2ca31685">
              Fru talman! Jag tycker att det är väldigt intressant att följa
              det svenska ordförandeskapet i EU. Jag prioriterar jämställdhetsfrågorna.
              Det utgår jag från att också jämställdhetsministern gör under
              ordförandeskapet.
            </seg>
            <seg n="da5c638e">
              Därför blir jag bekymrad när jag hör ledande politiker ha ett
              språkbruk och föra en politik som drabbar kvinnor men också minoriteter.
              Jag tror att det är viktigt att man markerar, även om det är mot
              en premiärminister som Berlusconi, när någon uttrycker sig på
              ett sätt som man vet påverkar hur människor förhåller sig till
              diskriminering och kvinnors rättigheter som människor. Det påverkar
              naturligtvis inte bara Italien utan också vår omvärld.
            </seg>
            <seg n="bbfdf9e1">
              Jag har saknat ställningstaganden som under G8-mötet. Vi vet
              att det har varit upprop inför G8-mötet. Vi vet att det nu är
              en namninsamling. Vi vet att man har haft en omröstning i Europaparlamentet,
              där regeringens partivänner huvudsakligen inte ställde sig på
              den sidan. Man tyckte inte ens att det var värt att titta på mediernas
              situation.
            </seg>
            <seg n="7283bc57">
              Hur jag än följer det ser jag inte att jämställdhetsministern
              har tagit ställning för kvinnors rättigheter gentemot Berlusconi
              och hans politik. Men jag vill erbjuda jämställdhetsministern
              att göra det här. Det är mycket efterlängtat att få ett tydligt
              ställningstagande.
            </seg>
          </u>
          <note type="speaker" n="deeb26fe">
            Anf. 57 Integrations- och jämställdhetsminister NYAMKO SABUNI
            (fp):
          </note>
          <u who="Q241851" xml:id="i-3612fbde71b56914-15" n="686de508">
            <seg n="1f07dd38">
              Fru talman! Först vill jag säga att liberalerna ställde sig bakom
              det ställningstagande som Carina Hägg hänvisar till.
            </seg>
            <seg n="5e8bb748">
              Det är beklagligt, vill jag säga, med en massa olika uttalanden
              av Berlusconi. Det möter jag både som ansvarig för romafrågor,
              diskrimineringsfrågor och jämställdhetsfrågor. Det är självklart
              att det är olämpligt, för att inte säga oacceptabelt med den typen
              av uttalanden från en regeringschef, i det här fallet i Italien.
            </seg>
            <seg n="e3e44705">
              Vi jobbar med mycket konkret politik för att förbättra kvinnors
              situation i EU, inte minst när det gäller kvinnors möjligheter
              till arbete och när det gäller våldsfrågor. Om jag ska ägna min
              tid åt att skicka ut uttalanden och pressmeddelanden varje gång
              Berlusconi uttalar någonting kommer det att kräva väldigt mycket
              tid. Men i bilaterala samtal med mina kolleger lyfter jag upp
              de här frågorna, och jag utgår från att statsministern gör det
              i bilaterala samtal med Berlusconi.
            </seg>
          </u>
          <note type="speaker" n="67c50bf8">
            Anf. 58 CARINA HÄGG (s):
          </note>
          <u who="Q3374704" xml:id="i-83d191cb8d5890a3-1" n="93a340f7">
            <seg n="ac863b0d">
              Fru talman! Jag har försökt att ta upp den här frågan lite mer
              under hand och på olika sätt uppmärksamma företrädare från regeringen
              och andra som har ledande politiska uppdrag på den. Jag tycker
              att det är väldigt viktigt. Jag tycker också att man bör kunna
              ha en samsyn.
            </seg>
            <seg n="70ecdadd">
              Jag välkomnar att jämställdhetsministern uttalar sig tydligare
              här. Men det räcker inte. Det måste leda till något mer än pressmeddelanden.
              Det måste vara något konkret. Det är inte acceptabelt att en av
              de ledande politikerna i Europa får uttala sig så diskriminerande,
              så förnedrande, så förolämpande mot kvinnor och också företräda
              en politik i den riktningen.
            </seg>
            <seg n="161d027e">
              Vi har också den romska situationen. Det är en politik som har
              näst intill fascistiska drag. Det måste också hanteras väldigt
              tydligt. Det kan vi återkomma till, och det vet jag att det finns
              ett arbete för.
            </seg>
            <seg n="16b23ecb">
              Men det handlar om jämställdhetsfrågorna. Jag vet att det finns
              partivänner till Berlusconi i regeringen som tidigare har varit
              en del i hans valkampanj och stöttat honom. Det ligger ett stort
              ansvar på regeringen att vara aktiv här. Kunde man vara aktiv
              och stödja honom måste man också vara aktiv och tala om att vi
              inte accepterar hans uttalanden och hans politik på det här området.
            </seg>
          </u>
          <note type="speaker" n="ce27c33b">
            Anf. 59 Integrations- och jämställdhetsminister NYAMKO SABUNI
            (fp):
          </note>
          <u who="Q241851" xml:id="i-3612fbde71b56914-16" n="686de508">
            <seg n="56cacba5">
              Fru talman! Jag håller med Carina Hägg. Det ligger ett stort
              ansvar på oss alla som politiker, inte bara på mig eller oss som
              statsråd utan också på er som riksdagsledamöter att vara med i
              den politiska debatten och ta avstånd från olämpliga uttalanden
              från olika andra kolleger inom unionen.
            </seg>
            <seg n="e943fbfd">
              Med det sagt vill jag ändå säga att den italienska jämställdhetsministern
              är väldigt intresserad av jämställdhetsfrågor och är mycket aktiv
              på området. Vi har ett bra samarbete.
            </seg>
            <seg n="f29d4276">
              Jag beklagar verkligen Berlusconis uttalanden i olika sammanhang.
              Men jag måste säga att jag i alla fall är nöjd med det samarbete
              som jag och min kollega i Italien har på området.
            </seg>
            <seg n="189ff9d1">
              Lernias friskolor och konkurrensen på skolområdet
            </seg>
            <seg n="8f30e4ca">
              Anf. 60 HELENE PETERSSON i Stockaryd (s):
            </seg>
            <seg n="e625c6bc">
              Fru talman! Jag skulle vilja ställa min fråga till statsrådet
              Björklund.
            </seg>
            <seg n="4b22f317">
              I mitt län, Jönköpings län, har det statliga bolaget Lernia College,
              som är en del av Lernia Aktiebolag, ansökt om att få starta fristående
              skolor, gymnasieskolor, i två kommuner. Av deras ansökan framgår
              det att man år tre kalkylerar med ett överskott på 800 000 kronor.
            </seg>
            <seg n="0d53f3ab">
              Lernia har ett avkastningskrav på sig från sina ägare, det vill
              säga staten. Det betyder att staten via sitt helägda bolag konkurrerar
              med kommunerna och också att en del av de skatter som kommunen
              tar ut av sina invånare hamnar som vinst hos staten.
            </seg>
            <seg n="2dca1187">
              Tycker statsrådet att detta är en rimlig ordning, att staten
              konkurrerar med kommunen om att bedriva gymnasieutbildning och
              dessutom har ett avkastningskrav på sig?
            </seg>
          </u>
          <note type="speaker" n="4b04f866">
            Anf. 61 Utbildningsminister JAN BJÖRKLUND (fp):
          </note>
          <u who="Q911372" xml:id="i-9937644420f5c18b-1" n="d648c00e" next="i-c3d332b56d97fa43-1">
            <seg n="59382f07">
              Fru talman! Jag tycker att frågeställaren mycket väl belyser
              ett par mycket svåra principiella frågor. Från borgerligt håll
              är vi mycket skeptiska till att staten ska bedriva företagsverksamhet
              över huvud taget. Nu finns det en lång rad företag som har byggts
              upp i statlig ägo under årtionden. Det här är några. Vi har många
              andra. Några försöker vi sälja, och några har vi sålt. Det är
              inte just nu marknad att sälja företag.
            </seg>
            <seg n="07790182">
              Lernia är den gamla AMU-gruppen. Det är Arbetsmarknadsverket.
              Numera heter det Lernia AB Lernia. Då tror man att det är privat,
              men det är statligt. Det är helt riktigt.
            </seg>
            <seg n="53836d46">
              De bedriver utbildningsverksamhet. Det har de alltid gjort, AMU-utbildningar
              historiskt. Ibland gränsar det till gymnasieutbildningar med olika
              yrkeskurser och annat. Jag tycker att Helene Petersson pekar på
              ett mycket svårt avvägningsproblem.
            </seg>
            <seg n="f7f833cc">
              Vår grundhållning är att vi ska minska mängden statliga företag,
              och de ska inte konkurrera med privata företag. Med det stora
              arv som den här regeringen har av statliga företag går det inte
              att omedelbart ändra allting.
            </seg>
          </u>
          <note n="0a797ade">
            Anf. 62 HELENE PETERSSON i Stockaryd (s):
          </note>
          <u who="Q911372" xml:id="i-c3d332b56d97fa43-1" n="d648c00e" prev="i-9937644420f5c18b-1">
            <seg n="6a929eb2">
              Fru talman! Nu tycker jag inte att statsrådet ska skylla den
              socialdemokratiska regeringen för att AMU som det hette då bolagiserades,
              för det var faktiskt den förra borgerliga regeringen som gjorde
              det 1993.
            </seg>
            <seg n="9c5a5442">
              Inriktningen på de här utbildningarna var, precis som statsrådet
              säger, arbetsmarknadsutbildningar. Kommunerna kunde också och
              har kunnat köpa sfi-utbildning eller annan specifik utbildning.
            </seg>
            <seg n="13649030">
              Men nu är Lernia inne på ett område som de facto är kommunens
              ansvar, alltså att driva gymnasieskola. Regeringen kan styra det
              här. Våra statliga bolag i statens regi har att följa aktiebolagsordning
              och bolagsordning men också regeringens riktlinjer, och regeringen
              kan genom ägardirektiv, genom ett regeringsbeslut, också styra
              vad bolagen ska syssla med.
            </seg>
            <seg n="22cbf5ec">
              Är statsrådet beredd att titta över vilka riktlinjer och ägardirektiv
              Lernia College har på dessa områden så att man i fortsättningen
              inte kommer att konkurrera med kommunerna när det gäller gymnasieutbildningen?
            </seg>
          </u>
          <note type="speaker" n="50a27a8f">
            Anf. 63 Utbildningsminister JAN BJÖRKLUND (fp):
          </note>
          <u who="Q911372" xml:id="i-3612fbde71b56914-17" n="d648c00e">
            <seg n="5c7ab0b5">
              Fru talman! Om det vore så enkelt. Vi håller just nu på med skollagen,
              kan jag berätta, och vi funderar, precis som riksdagen kommer
              att få göra framöver, över var gränsen går för de här blandformerna.
              Vi har kommuner som äger bolag ihop med statliga bolag, och så
              driver de utbildningar som har börjat som en arbetsmarknadsutbildning,
              till exempel en svetskurs. Det går nu över i yrkesvux, kommunal
              vuxenutbildning. Det är ett gränsland som är ganska stort. Är
              det bra utbildningar får man väl ofta akta sig för att stänga
              bara för att man rider på en massa principer.
            </seg>
            <seg n="6cb1e4d1">
              Det är många svåra avvägningar när man ska göra om detta område,
              men på längre sikt, vill jag säga, tycker jag inte att vi ska
              ha statliga företag som driver affärsverksamhet över huvud taget.
              Det är min principiella grundhållning, men det är ett rätt långsiktigt
              arbete. Så länge vi har dem får vi finna oss i att de bedriver
              affärer; det är så att säga därför de finns.
            </seg>
            <seg n="c3ba0ce7">
              Barnfattigdomen
            </seg>
          </u>
          <note type="speaker" n="1fadafbd">
            Anf. 64 MARINA PETTERSSON (s):
          </note>
          <u who="Q4989481" xml:id="i-ace4d72de69bd129-0" n="9bcd6384">
            <seg n="e8f56be5">
              Fru talman! Min fråga går till statsrådet Maria Larsson och gäller
              barnfattigdomen.
            </seg>
            <seg n="55c8abad">
              Barnfattigdomen ökar i Sverige. Hos ensamstående föräldrar ökar
              den lavinartat. FN:s barnrättskommitté riktar hård kritik mot
              att staten inte gör sitt yttersta för att bekämpa barnfattigdomen.
            </seg>
            <seg n="73cbea28">
              Allt djupare klassklyftor föder allt större barnfattigdom. Vad
              gör regeringen och Maria Larsson för att minska barnfattigdomen?
            </seg>
          </u>
          <note type="speaker" n="5cb5faf3">
            Anf. 65 Statsrådet MARIA LARSSON (kd):
          </note>
          <u who="Q447542" xml:id="i-e3cac3f020aa334e-5" n="81fcacce">
            <seg n="c9b7b85f">
              Fru talman! Marina Pettersson pekar på någonting som har varit
              en ganska långsiktig utveckling. Barnfattigdomen och fattigdomen
              har ökat i Sverige under lång tid. Det var inget som påbörjades
              med ett regeringsskifte, utan det har varit en utveckling under
              väldigt lång tid.
            </seg>
            <seg n="1a486796">
              Det handlar naturligtvis om att ge människor, föräldrar, som
              lever i ett utanförskap möjlighet att åter komma in på arbetsmarknaden.
              Det här är inte bara ett svenskt utan också ett europeiskt perspektiv,
              där vi kan se en likartad utveckling i hela Europa.
            </seg>
            <seg n="c8958d81">
              Därför var det en av utgångspunkterna på den konferens som Eva
              Olofsson förut nämnde, alltså fattigdomskonferensen som hålls
              i EU där vi är ganska överens om att ett viktigt perspektiv är
              att fler människor ska kunna få ett arbete.
            </seg>
            <seg n="0ee7bf61">
              När man får en egen försörjning och en inkomst som är större
              än det bidrag som man har erhållit under en begränsad tid ger
              det nya möjligheter. Det ger en större makt över det egna livsvalet,
              och det är det absolut bästa, enklaste även om det inte är enkelt
              och viktigaste verktyget för att komma framåt och bekämpa både
              vuxenfattigdom och barnfattigdom.
            </seg>
          </u>
          <note type="speaker" n="b70885bc">
            Anf. 66 MARINA PETTERSSON (s):
          </note>
          <u who="Q4989481" xml:id="i-ace4d72de69bd129-1" n="9bcd6384">
            <seg n="c27d6885">
              Fru talman! Om det inte är ett faktum är det kanske en nyhet
              för Maria Larsson att också arbetslösheten stiger katastrofalt
              i Sverige. Effekterna av regeringens politik på våra välfärdssystem
              gör ju att allt fler människor hamnar hos socialkontoren och att
              allt mer och större försörjningsstöd måste betalas ut av våra
              kommuner.
            </seg>
            <seg n="a0717092">
              När det inte finns arbete eller egen försörjning och när försämringar
              i arbetslöshets- och sjukförsäkringen tvingar barnfamiljerna till
              socialkontoren vad gör regeringen då? Jag anser faktiskt att det
              här kommer att vara den mest dolda ohälsan i vår historia. Är
              det meningen med regeringens politik?
            </seg>
          </u>
          <note type="speaker" n="27785f8a">
            Anf. 67 Statsrådet MARIA LARSSON (kd):
          </note>
          <u who="Q447542" xml:id="i-b703c9189e19d402-1" n="81fcacce">
            <seg n="13908064">
              Fru talman! Jag tror inte att Marina Pettersson eller någon annan
              har undgått att se att vi befinner oss i en internationell lågkonjunktur
              av sällan skådat slag. Det får konsekvenser för arbetslöshetstalen.
              De går upp i varje land. Hos alla våra europeiska grannar sitter
              man med åtstramningspaket.
            </seg>
            <seg n="d3ecc2d5">
              Här i Sverige har vi sparat i ladorna under de goda tiderna.
              Vi har sett till att fler människor kom i arbete. När vi gick
              in i lågkonjunkturen var det 180 000 fler svenskar som hade ett
              arbete att gå till än vad som var fallet när vi tog över regeringsmakten.
              Det gjorde att vi är betydligt bättre rustade att också klara
              lågkonjunkturen när arbetslösheten stiger.
            </seg>
            <seg n="4e8e6255">
              Vi har också försett kommunerna med möjligheter att kunna ge
              ersättningar, för vi vet att socialbidragsberoendet stiger när
              arbetslösheten ökar och människor blir arbetslösa. Det sker under
              lågkonjunktur.
            </seg>
            <seg n="a553efc1">
              Det som är den stora uppgiften för framtiden är att se till att
              de som nu halkat ur arbetsmarknaden snabbt kan komma tillbaka
              igen, och den här regeringen har väldigt mycket politik för en
              snabb återgång, både rehabilitering om man har en sjukdom men
              också möjlighet till en återetablering på arbetsmarknaden.
            </seg>
          </u>
          <note n="da6ff6f0" type="speaker">
            Anf. 68 TREDJE VICE TALMANNEN:
          </note>
          <u who="unknown" xml:id="i-5842dbfa60dedafc-1" n="81fcacce">
            <seg n="ab2d4ed8">
              Då kan jag berätta att vi har Rwandas talman på läktaren. Det
              är en mycket stor glädje för mig att hälsa talmannens gäst, Rwandas
              talman, välkommen till riksdagens kammare i dag.
            </seg>
            <seg n="edbc256d">
              Användandet av burka och niqab inom offentlig verksamhet
            </seg>
          </u>
          <note n="9b94506e">
            It is a great honour for me to welcome the Speakers guest, the
            Speaker of the Chamber of Deputies of Rwanda, to the Chamber.
          </note>
          <note n="53db5911">
            We are delighted to have you here!
          </note>
          <note type="speaker" n="6ed3e7d7">
            Anf. 69 STAFFAN DANIELSSON (c):
          </note>
          <u who="Q5616883" xml:id="i-72aab3ca84dcd485-0" n="ea024ce8">
            <seg n="c7fefa77">
              Fru talman! Min fråga är till statsrådet Sabuni.
            </seg>
            <seg n="ba6020a8">
              I skolor och utbildningar i Sverige förekommer det nu i enstaka
              fall att människor vill dölja sitt ansikte för andra med klädnaden
              burka och niqab. Det här är ett bekymmer, eftersom skolor bygger
              mycket på kommunikation.
            </seg>
            <seg n="54f8f153">
              Sveriges två stora lärarförbund och många skolor har vädjat till
              regeringen att fastställa centrala riktlinjer om att vi inte bör
              dölja ansiktet för varandra i skolorna. Statsrådet har dock sagt
              att detta bör beslutas lokalt på varje enskild skola och arbetsplats,
              vilket ger viss debatt och vissa bekymmer, överklagande till Diskrimineringsombudsmannen
              och olika riktlinjer.
            </seg>
            <seg n="b2801ca5">
              Vore det inte rimligt med centrala riktlinjer i offentligt finansierad
              verksamhet som skola, äldreomsorg, sjukvård och daghem om att
              vi inte döljer ansiktet?
            </seg>
          </u>
          <note type="speaker" n="9d0e5d94">
            Anf. 70 Integrations- och jämställdhetsminister NYAMKO SABUNI
            (fp):
          </note>
          <u who="Q241851" xml:id="i-3612fbde71b56914-18" n="686de508">
            <seg n="56da71aa">
              Fru talman! Först vill jag säga att utgångspunkten för regeringens
              politik är att människor har frihet att klä sig som de vill. Det
              tror jag att alla här i kammaren håller med om. Med det sagt vill
              jag också säga att självklart kommer det inom vissa yrken i samhället
              att bära med sig konsekvenser om man döljer hela ansiktet. Jag
              tror att skola och förskola är en typ av verksamhet där man verkligen
              behöver se läraren eller eleven i ansiktet.
            </seg>
            <seg n="a0aefa27">
              Jag vet att det finns fall anmälda till DO om diskriminering
              i de fall skolledningen har sagt att man inte kan bära niqab i
              skolan. Jag kan inte annat än, precis som alla andra i samhället,
              följa vad domstolarna så småningom kommer att landa i.
            </seg>
            <seg n="9b123bd6">
              Min utgångspunkt är dock att i skolan och förskolan ska vi kunna
              se varandra i ansiktet, men varje skolledning måste faktiskt fatta
              beslut utifrån sin verksamhet och vad de anser vara bäst för sina
              lärare och elever.
            </seg>
          </u>
          <note type="speaker" n="e5ab47a3">
            Anf. 71 STAFFAN DANIELSSON (c):
          </note>
          <u who="Q5616883" xml:id="i-72aab3ca84dcd485-1" n="ea024ce8">
            <seg n="d6a5f46a">
              Fru talman! Jag välkomnar det tydliga principuttalandet: att
              det är en poäng att kunna kommunicera med hela ansiktet när vi
              människor ska kommunicera med varandra.
            </seg>
            <seg n="e3a1503e">
              Om Diskrimineringsombudsmannen skulle komma fram till att det
              är ett brott mot lagen om skolor vill ha denna regel, vore det
              då läge att ta upp frågan till diskussion från staten? Är lagarna
              bra som de är då?
            </seg>
            <seg n="fecc6dd0">
              Vore det inte rimligt och en enkel praxis med centrala riktlinjer
              så att man slapp den här ibland rätt uppslitande frågan på skola
              efter skola, äldreomsorg efter äldreomsorg?
            </seg>
          </u>
          <note type="speaker" n="78f8a2e0">
            Anf. 72 Integrations- och jämställdhetsminister NYAMKO SABUNI
            (fp):
          </note>
          <u who="Q241851" xml:id="i-3612fbde71b56914-19" n="686de508">
            <seg n="1a1c2658">
              Fru talman! Jag kan inte stå här och spekulera om hur domstolarna
              kommer att döma i enskilda frågor, utan vi får följa processen
              precis som alla andra.
            </seg>
            <seg n="c136aa93">
              Återigen: Utgångspunkten är att människor har frihet att klä
              sig som de vill, men inom vissa yrken kommer det antagligen att
              vara olämpligt. I mitt fall sade jag att inom förskola och skola
              är det olämpligt att inte kunna se ansiktet. Det är en fråga som
              varje skolledning måste ta till sig.
            </seg>
            <seg n="3c77dd70">
              I den skola där mina barn går kräver jag att jag kan se deras
              lärare i ansiktet. Det skulle jag förmedla till skolledningen,
              och sedan måste skolledningen fatta det beslutet i så fall.
            </seg>
            <seg n="1a0ecdc3">
              Jag kan alltså inte spekulera om hur det kommer att se ut om
              något år eller om hur domarna kommer att falla ut, utan den processen
              får vi följa som alla andra.
            </seg>
            <seg n="1de83374">
              Handel med länder som kränker mänskliga rättigheter
            </seg>
          </u>
          <note type="speaker" n="8f8576ba">
            Anf. 73 BÖRJE VESTLUND (s):
          </note>
          <u who="Q512590" xml:id="i-7124eedf2b0cd086-0" n="e0440ec2">
            <seg n="072d1298">
              Fru talman! Jag vill lite grann följa upp Hans Rothenbergs fråga
              till handelsministern. Mänskliga rättigheter och frihandel bör
              ju höra ihop när allting är som bäst. Tyvärr gör det inte alltid
              det utan vi har bilaterala avtal med länder som ibland struntar
              ganska mycket i de mänskliga rättigheterna. I mitt fall tänker
              jag mest på situationen för hbt-personer runt om i världen. Vi
              har bilaterala avtal med länder som ordentligt har börjat förfölja
              och till och med döda hbt-personer.
            </seg>
            <seg n="eed66348">
              När man frågar statsrådet vad hon har för uppfattning i de här
              frågorna får man veta att hon ändå tycker att vi ska fortsätta
              med handel med de här länderna. Jag skulle vilja att statsrådet
              utvecklar det lite grann. Ett problem i det här sammanhanget är
              ju att vår trovärdighet i världen faktiskt kan sänkas genom att
              vi stöder den typen av länder som inte har respekt för mänskliga
              rättigheter.
            </seg>
          </u>
          <note type="speaker" n="14997e34">
            Anf. 74 Statsrådet EWA BJÖRLING (m):
          </note>
          <u who="Q457877" xml:id="i-3612fbde71b56914-20" n="81fcacce">
            <seg n="75c6cadc">
              Fru talman! Tack Börje Vestlund för en väldigt viktig fråga som
              vi arbetar mycket med. Som jag sade i mitt tidigare svar tror
              jag att bojkott är sista vägen vi ska gå. Det handlar om dialog.
              Det handlar om ökad öppenhet. Det handlar om handel i nästan alla
              fall.
            </seg>
            <seg n="39208355">
              Tyvärr är det så, ska jag säga i stället, att många av de länder
              som kränker mänskliga rättigheter och som kränker framför allt
              hbt-personer har vi inte avtal med i dag. Jag önskar snarare att
              vi hade det för att respektera mänskliga rättigheter tydligare.
              Jag tror att absolut bästa vägen att gå just är att visa att svenska
              företag verkar i de här regionerna och att svenska företag står
              för någonting helt annat.
            </seg>
            <seg n="83079be9">
              Det är ett arbete som också kan ingå i CSR, Corporate Social
              Responsibility. Precis som arbetet med hiv/aids-frågor, som är
              väldigt viktigt i Afrika och som många svenska företag bedriver,
              skulle även hbt-frågor kunna ingå.
            </seg>
          </u>
          <note type="speaker" n="83598380">
            Anf. 75 BÖRJE VESTLUND (s):
          </note>
          <u who="Q512590" xml:id="i-7124eedf2b0cd086-1" n="e0440ec2">
            <seg n="90e5eec9">
              Fru talman! Tack för svaret! Jag skulle vilja säga att det ändå
              finns en viss skillnad mellan bojkott och frihandelsavtal. När
              man bojkottar gör man ju någonting mycket mer aktivt än att inte
              upprätta ett bilateralt frihandelsavtal. Det finns en viss skillnad
              där.
            </seg>
            <seg n="5307fe0c">
              I det sammanhanget vore det väl bra om Sverige kunde markera
              mot de länder som inte respekterar mänskliga rättigheter i allmänhet
              och hbt-personer i synnerhet. Vi vet att det finns stora problem
              i väldigt många delar av vår värld. Där tycker jag i alla fall
              att man skulle kunna använda inte bara ett medel. Vi har pratat
              i åratal i den här kammaren om hur vi hanterar biståndsfrågor
              och att man inte ska ge bistånd till diktaturer, men vi har ju
              handelsavtal med länder som struntar i mänskliga rättigheter.
              Vi borde väl vara lika konsekventa i det sammanhanget.
            </seg>
          </u>
          <note type="speaker" n="9b91765c">
            Anf. 76 Statsrådet EWA BJÖRLING (m):
          </note>
          <u who="Q457877" xml:id="i-3612fbde71b56914-21" n="81fcacce">
            <seg n="0dd56209">
              Fru talman! Jag är fullt och fast övertygad om att bästa vägen
              att gå är att ha en utökad handel. Däremot handlar det på politisk
              nivå väldigt mycket om att i dessa frihandelsavtal också ha tydliga
              klausuler angående mänskliga rättigheter. Det är precis det som
              också har varit ett stort problem för GSSE-avtalet, frihandelsavtalet
              mellan EU och GSSE, där bland annat Saudiarabien ingår. Det är
              ett typiskt sådant land som kränker mänskliga rättigheter och
              inte accepterar hbt-personer.
            </seg>
            <seg n="2b260b48">
              Nästa land, där jag var för bara några veckor sedan, är Libyen.
              Där kränker man också hbt-personer. Man förhandlar nu med EU om
              ett handelsavtal. Där är det också väldigt viktigt att trycka
              på den här delen.
            </seg>
            <seg n="92097ce7">
              Jag tror ändå att vi gör absolut bäst nytta på plats i landet
              genom att visa att vi tycker annorlunda. Vi respekterar hbt-personer.
              Framför allt när det gäller handel handlar det om att våra svenska
              företag är goda förebilder och respekterar hbt-personer precis
              som alla andra.
            </seg>
            <seg n="1d9167f6">
              Forskningspolitiken
            </seg>
          </u>
          <note type="speaker" n="b8d6c78c">
            Anf. 77 YVONNE ANDERSSON (kd):
          </note>
          <u who="Q4935945" xml:id="i-1fc081b3efec7229-0" n="c0d39275">
            <seg n="8bf2276e">
              Fru talman! Jag har en fråga till forskningsminister Tobias Krantz.
              Det jag är väldigt glad för är att Sverige äntligen har fått en
              forskningspolitik som är långsiktigt hållbar och har fokus på
              innovationer. Vi har i Sverige under många år varit dåliga på
              att ta vara på goda idéer och föra över dem i form av ökad tillväxt.
              Ett problem är ju att man faktiskt inte lyckas förtydliga och
              begripliggöra resultaten så att en företagare kan utveckla sina
              produkter.
            </seg>
            <seg n="c96e232f">
              Tidigare har Vetenskapsrådet haft ansvaret för forskningskommunikationen
              men har talat om att de numera inte vill påta sig den rollen fullt
              ut. Har forskningsministern några tankar på hur man ska hantera
              den uppkomna situationen?
            </seg>
          </u>
          <note type="speaker" n="6cbd1717">
            Anf. 78 Statsrådet TOBIAS KRANTZ (fp):
          </note>
          <u who="Q952026" xml:id="i-3612fbde71b56914-22" n="81fcacce">
            <seg n="2147a4d0">
              Fru talman! Precis som Yvonne Andersson säger har vi nu genomfört
              ett storskifte i svensk forskningspolitik där vi genomför en mycket
              stor satsning på svensk forskning. Sverige är faktiskt ett av
              de få länder som når upp till det så kallade enprocentsmålet,
              att vi ska satsa 1 procent av bnp på forskning och utveckling.
              Det tycker jag att vi ska vara glada och stolta över.
            </seg>
            <seg n="6018887e">
              Ett problem handlar dock om att vi måste se till att vi också
              får ut mer i termer av innovationer och affärsidéer av de pengar
              vi faktiskt satsar på forskning. Vi talar ibland om den svenska
              forskningsparadoxen i det avseendet att vi känner att vi inte
              riktigt får ut de innovationer som vi vill få ut av de pengar
              vi satsar.
            </seg>
            <seg n="e5fffa8c">
              Där gör regeringen en hel del. Vi inrättar innovationskontor
              på universitet och högskolor. Det gäller att allmänt ha en politik
              på forskningsområdet som syftar till att närma akademi till näringsliv.
              I det här sammanhanget är det också viktigt, och det kommer vi
              naturligtvis att se till, att det kommer att finnas myndigheter
              på det här området som har till uppgift att sprida forskningsresultat.
            </seg>
          </u>
          <note type="speaker" n="d3c63276">
            Anf. 79 YVONNE ANDERSSON (kd):
          </note>
          <u who="Q4935945" xml:id="i-1fc081b3efec7229-1" n="c0d39275">
            <seg n="aa2f1448">
              Fru talman! Jag är väldigt glad för det resultatet. Jag tror
              att det är mycket viktigt att det finns några som har ansvaret
              för att vi sprider ut resultaten så att vi också får ökad tillväxt
              inom de områden där det är möjligt. Därför är jag glad för att
              vi har en politik som både sätter fokus på att man ska komma vidare
              med den fria forskningen och vågar ta upp de viktiga innovationsfrågorna.
              Jag är väldigt glad för att vår nya forskningsminister nu visar
              en tydlig ansats att gå vidare och utveckla Sverige som kunskapsnation
              också i det globala samhället.
            </seg>
          </u>
          <note type="speaker" n="5effd545">
            Anf. 80 Statsrådet TOBIAS KRANTZ (fp):
          </note>
          <u who="Q952026" xml:id="i-3612fbde71b56914-23" n="81fcacce">
            <seg n="90a4e096">
              Fru talman! Det är precis som Yvonne Andersson säger att vi inom
              ramen för den stora forskningssatsningen på 5 miljarder kronor
              också genomför en stor satsning på just fri grundforskning. Det
              är ungefär 1,6 miljarder kronor som vi ökar anslaget till den
              fria grundforskningen med under de fyra år som den nuvarande forsknings-
              och innovationspropositionen avser.
            </seg>
            <seg n="dfc12f54">
              Hur vi ska se till att få ut mer innovation för de pengar vi
              satsar på forskningspolitiken är också en fråga som jag tar upp
              regelbundet i kontakter med mina europeiska kolleger. De andra
              europeiska länderna upplever precis samma typ av problem. Det
              är en fråga där jag räknar med att vi ska kunna komma framåt rätt
              ordentligt under det svenska ordförandeskapet. Vi har ju från
              svensk sida lyft fram frågan om den så kallade kunskapstriangeln
              där vi ska knyta ihop innovation, forskning och högre utbildning
              på ett mycket bättre sätt. Det är högprioriterat under det svenska
              ordförandeskapet.
            </seg>
          </u>
          <note n="90232763">
            Anslagen till Örebro universitet
          </note>
          <note type="speaker" n="c1e73d39">
            Anf. 81 MATILDA ERNKRANS (s):
          </note>
          <u who="Q3373058" xml:id="i-473e6b590c5ae61f-0" n="82de321c">
            <seg n="ff240456">
              Fru talman! Min fråga går till forskningsminister Tobias Krantz.
              Delar av Örebro län, som jag kommer ifrån, har drabbats hårt av
              jobbkrisen. Nu stiger arbetslösheten, inte minst bland unga vuxna.
              Att hitta nya vägar för framtiden är ett oerhört viktigt arbete.
              För mig är Örebro universitet en viktig motor för länets utveckling
              och ett hopp för de unga vuxna.
            </seg>
            <seg n="08f2fe17">
              Den borgerliga regeringen har dock sjösatt nya fördelningsprinciper
              som sätter nya yngre universitet, som Örebro universitet, på undantag.
            </seg>
            <seg n="7256b91b">
              Mina frågor till ministern är: Vad är ditt besked till oss i
              Örebro län gällande Örebro universitet? Ser ministern universitetet
              som en viktig motor för framtiden?
            </seg>
          </u>
          <note type="speaker" n="79d5c9dc">
            Anf. 82 Statsrådet TOBIAS KRANTZ (fp):
          </note>
          <u who="Q952026" xml:id="i-3612fbde71b56914-24" n="81fcacce">
            <seg n="0f8b2ab5">
              Fru talman! Tänk om jag hade svarat nej på den frågan!
            </seg>
            <seg n="ae896ef9">
              Självklart är det så att universitet och högskolor är av avgörande
              betydelse för att vi ska kunna möta de framtida utmaningar som
              vi står inför. I samband med att jag möter europeiska kolleger
              upprepar jag kontinuerligt att vi måste se till att vi trots att
              vi nu befinner oss i en djup ekonomisk kris satsar på utbildning
              och forskning. Om vi inte gör det kommer det surt efter och det
              kommer att få mycket tråkiga konsekvenser långsiktigt.
            </seg>
            <seg n="d91a1c99">
              Som jag har sagt tidigare genomför vi nu en mycket stor forskningssatsning.
              Med 5 miljarder ökar vi forskningsanslagen över fyra år. Detta
              får samtliga universitet del av. Inga universitet och högskolor
              får minskade anslag, utan alla universitet och högskolor får ökade
              anslag med regeringens forskningspolitik.
            </seg>
            <seg n="990eb22a">
              Flera av de nya universiteten har under flera år haft en mycket
              god utveckling när det gäller att få ökade anslag. Mitt svar på
              frågan hur det kommer att gå för Örebro universitet i framtiden
              är att det ligger i Örebro universitets egna händer. Är man vid
              Örebro universitet duktig kommer också Örebro universitet framöver
              att få betydande ökningar av sina anslag.
            </seg>
          </u>
          <note type="speaker" n="37dbe03d">
            Anf. 83 MATILDA ERNKRANS (s):
          </note>
          <u who="Q3373058" xml:id="i-473e6b590c5ae61f-1" n="82de321c">
            <seg n="94c600ee">
              Fru talman! Tack, ministern, för svaret!
            </seg>
            <seg n="3b622985">
              Om du anser att universiteten är viktiga motorer för länens utveckling
              har jag lite svårt att se hur man kan sjösätta nya fördelningsprinciper
              som faktiskt sätter de nya yngre universiteten på undantag. De
              universiteten finns ofta i län som har genomgått stora strukturomvandlingar
              och som behöver hopp om framtiden, inte minst de unga vuxna behöver
              det. Vi behöver koncentrera och utveckla våra ambitioner när det
              gäller just universiteten. I ett sammanhållet Sverige är det viktigt
              att de finns över hela landet.
            </seg>
            <seg n="51df9521">
              Jag kan också känna att du till viss del tar ansvaret från dig
              själv och lägger bollen i knäet på Örebro universitet. Jag ska
              naturligtvis bära med mig den synpunkten tillbaka till Örebro
              universitet. Jag vet att de jobbar oerhört hårt för att fortsätta
              att utveckla universitetet. Jag hade kanske hoppats på något större
              stöd från den nya forskningsministern när det gäller just Örebro
              universitet.
            </seg>
          </u>
          <note type="speaker" n="a9676f5c">
            Anf. 84 Statsrådet TOBIAS KRANTZ (fp):
          </note>
          <u who="Q952026" xml:id="i-9937644420f5c18b-2" n="81fcacce">
            <seg n="0caa1ffb">
              Fru talman! Vi gör en mycket stor satsning på universitet och
              högskolor generellt sett, inte bara när det gäller forskningen.
              Vi utökar antalet platser med 10 000 tillfälligt under två år,
              och vi satsar på kvalitetsförstärkningar i den högre utbildningen.
              Jag hoppas att vi kan lägga fram en kvalitetsreform för den högre
              utbildningen senare under hösten eller eventuellt i början av
              våren.
            </seg>
            <seg n="4aa1613d">
              Det ligger mycket i regeringens allmänna syn på universitet och
              högskolor att vi ska sätta ramarna och ge förutsättningarna för
              dem både när det gäller den högre utbildningen och när det gäller
              forskningen. Det är inte så att staten uppifrån ska tala om exakt
              vad Örebro universitet ska göra eller hur det ska utvecklas eller
              hur andra universitet och högskolor ska utvecklas. Vi sätter ramarna,
              och vi ger förutsättningarna. Det gäller både forskning och högre
              utbildning. Jag vill också poängtera att själva tanken på att
              det ska finnas ett system för fördelning av forskningspengar som
              bygger på kvaliteten på resultaten som högskolor och universitet
              når också har stötts av Socialdemokraterna tidigare.
            </seg>
          </u>
          <note n="894011e9" type="speaker">
            Anf. 85 TREDJE VICE TALMANNEN:
          </note>
          <u who="unknown" xml:id="i-c3d332b56d97fa43-2" n="81fcacce">
            <seg n="5a57f87b">
              Dagens frågestund är avslutad. Jag tackar statsråden för medverkan
              i dag.
            </seg>
            <seg n="16be7d11">
              Återupptagna förhandlingar
            </seg>
          </u>
          <note n="daed6d47">
            Ajournering
          </note>
          <note n="bd4400d1">
            Kammaren beslutade kl. 15.01 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="edeb258c">
            Förhandlingarna återupptogs kl. 16.00.
          </note>
          <note n="97093156">
            12 § Beslut om ärenden som slutdebatterats den 21 oktober
          </note>
          <note n="c60b6af1">
            13 § Beslut om ärenden som slutdebatterats vid dagens sammanträde
          </note>
          <note n="f85cd8d3">
            Punkterna 1 och 2
          </note>
          <note n="e6ad1ed0">
            Punkt 3
          </note>
          <note n="b703f7c3">
            Punkt 1
          </note>
          <note n="0dcb4de4">
            Punkt 2
          </note>
          <note n="5c29ba4b">
            14 § Anmälan om interpellation
          </note>
          <note n="75b1b0c8">
            Anmäldes att följande interpellation framställts
          </note>
          <note n="b9e90b0f">
            den 22 oktober
          </note>
          <note n="1aed713b">
            Gunilla Carlsson
          </note>
          <note n="56e86e18">
            Interpellationen redovisas i bilaga som fogats till riksdagens
            snabbprotokoll tisdagen den 3 november.
          </note>
          <note n="4e5e1352">
            15 § Anmälan om frågor för skriftliga svar
          </note>
          <note n="68446401">
            Anmäldes att följande frågor för skriftliga svar framställts
          </note>
          <note n="b9e90b0f">
            den 22 oktober
          </note>
          <note n="70ee1b55">
            Christin Hagberg
          </note>
          <note n="70ee1b55">
            Christin Hagberg
          </note>
          <note n="60ee9fa2">
            Anneli Särnblad
          </note>
          <note n="3455392c">
            Göran Persson
          </note>
          <note n="6b18b9c6">
            Gunnar Sandberg
          </note>
          <note n="6b18b9c6">
            Gunnar Sandberg
          </note>
          <note n="7884fbff">
            Marie Nordén
          </note>
          <note n="bafcebc2">
            Thomas Bodström
          </note>
          <note n="5b4f1cd3">
            Frågorna redovisas i bilaga som fogats till riksdagens snabbprotokoll
            tisdagen den 3 november.
          </note>
          <note n="7d93bfd0">
            16 § Anmälan om skriftliga svar på frågor
          </note>
          <note n="361d4ce5">
            Anmäldes att skriftliga svar på följande frågor inkommit
          </note>
          <note n="b9e90b0f">
            den 22 oktober
          </note>
          <note n="473a01a5">
            Amineh Kakabaveh
          </note>
          <note n="68f836ff">
            Hans Linde
          </note>
          <note n="b0576df6">
            Svaren redovisas i bilaga som fogats till riksdagens snabbprotokoll
            tisdagen den 3 november.
          </note>
          <note n="628c5d81">
            17 § Kammaren åtskildes kl. 16.06.
          </note>
          <note n="9adbe059">
            Förhandlingarna leddes
          </note>
          <note n="eca7a488">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
