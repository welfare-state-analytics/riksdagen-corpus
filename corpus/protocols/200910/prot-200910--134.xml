<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--134</head>
          <docDate when="2010-06-08">2010-06-08</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:134
          </note>
          <note>
            Tisdagen den 8 juni
          </note>
          <note>
            Kl. 12:00 - 20:24
          </note>
          <note>
            1 § Justering av protokoll
          </note>
          <note>
            Justerades protokollet för den 2 juni.
          </note>
          <note>
            2 § Ledighet
          </note>
          <note>
            Talmannen meddelade att Jörgen Johansson (c) ansökt om ledighet
            under tiden den 8 juni9 juli.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Christer Eriksson (c) skulle tjänstgöra
            som ersättare för Jörgen Johansson.
          </note>
          <note>
            3 § Anmälan om kompletteringsval till utskott
          </note>
          <note>
            Talmannen meddelade att Centerpartiets riksdagsgrupp anmält Christer
            Eriksson som suppleant i finansutskottet och i skatteutskottet
            under Jörgen Johanssons ledighet.
          </note>
          <note>
            Talmannen förklarade vald under tiden den 8 juni9 juli till
          </note>
          <note>
            suppleant i finansutskottet
          </note>
          <note>
            suppleant i skatteutskottet
          </note>
          <note>
            4 § Svar på interpellation 2009/10:377 om lagföring vid nedskräpning
          </note>
          <note type="speaker">
            Anf. 1 Miljöminister ANDREAS CARLGREN (c):
          </note>
          <note>
            Herr talman! Gunilla Carlsson i Hisings Backa har frågat Beatrice
            Ask om hon avser att ta initiativ till att möjliggöra ordningsbot
            vid nedskräpning eller på vilket annat sätt hon vill underlätta
            möjligheterna till lagföring av dem som skräpar ned på allmän
            plats. Arbetet inom regeringen är fördelat på så sätt att det
            är jag som ska svara på interpellationen.
          </note>
          <note>
            Av miljöbalken framgår tydligt att nedskräpning är förbjudet.
            I miljöbalken finns också en straffbestämmelse som innebär att
            det är straffbart att skräpa ner. Nedskräpning är alltså redan
            kriminaliserat och kan leda till straff i form av böter eller
            fängelse i högst ett år. Nedskräpning kan vara av olika omfattning
            och vara olika allvarligt, och det finns därför en vid straffskala
            för det här brottet.
          </note>
          <note>
            Gunilla Carlsson har anfört att alla vet att det är förbjudet
            att skräpa ned men att risken att drabbas av påföljder är i stort
            sett obefintlig. Hon har därför gjort gällande att det behövs
            bättre metoder för att beivra nedskräpning och att ett sätt att
            göra detta är att göra det möjligt att utfärda ordningsbot för
            nedskräpning. Jag håller med Gunilla Carlsson om att nedskräpning
            i parker och på andra allmänna platser är ett problem, och jag
            anser, som jag tidigare sagt, att det är viktigt att arbeta med
            attityder och att skicka signaler om att det inte är acceptabelt
            att skräpa ned.
          </note>
          <note>
            I miljömålspropositionen (prop. 2009/10:155) har regeringen under
            målet God bebyggd miljö konstaterat att frågan om nedskräpning
            bör prioriteras i högre grad. I framtiden väntar också arbetet
            med att ta fram nya etappmål för miljömålsarbetet. Regeringen
            har också anslagit medel för flera pågående åtgärder för att minska
            nedskräpningen. Exempel på det är Naturvårdsverkets arbete för
            att minska nedskräpningen i samhället, där verket bland annat
            fördelar medel till Stiftelsen Håll Sverige Rent för dess kampanjer.
            Ett annat exempel på arbete mot nedskräpning som regeringen bidragit
            med medel till är ett strandstädningsprojekt som genomförs i regionen
            Västra Götaland och som innebär att stränder från Lysekil till
            norska gränsen städas inför somrarna.
          </note>
          <note>
            Frågan om ordningsbot och nedskräpning övervägs inom Regeringskansliet.
            Det finns flera tänkbara lösningar som alla nu analyseras närmare.
            Lösningar som rör kommunernas roll liksom ändringar av de rent
            straffrättsliga reglerna är sådant som vi tittar närmare på. Vi
            diskuterar för närvarande hur en reform ska utformas på bästa
            sätt.
          </note>
          <note>
            Som framgår av mitt svar i dag är nedskräpning en fråga som regeringen
            tar på stort allvar och som i högsta grad är föremål för insatser
            från vår sida. Jag avser att även fortsättningsvis verka för en
            minskad nedskräpning.
          </note>
          <note>
            Anf. 2 GUNILLA CARLSSON i Hisings Backa (s):
          </note>
          <note>
            Herr talman! Tack så jättemycket för svaret, miljöministern!
          </note>
          <note>
            Denna interpellation har sin grund i min egen hemkommun, som
            du förstår är Göteborg. Precis som många andra städer det är inte
            bara Göteborg som lever med denna fråga har vi fått ett ökat problem
            med nedskräpning. I centrala delar av staden, i parker, vid havet
            och vid våra sjöar samlas folk. Man äter sin lunch utomhus, man
            grillar, man tar med sig kaffe när man går till jobbet eller skolan
            och så vidare. Göteborgarna och även turisterna har börjat använda
            staden som ett gemensamt vardagsrum där man träffas, umgås och
            har trevligt tillsammans. Det är positivt det tror jag att vi
            tycker allihop här i kammaren att man träffas ute och sitter ute
            när solen skiner. Det är helt underbart.
          </note>
          <note>
            Det är dock tyvärr också så att alltför många lämnar kvar sitt
            skräp. Vi ser att det ligger mycket skräp ute på våra stränder,
            i våra parker och i städerna. Det ligger pizzakartonger och inte
            minst grillar engångsgrillarna är ett allt större problem. Bara
            i Göteborg har skräpmängden ökat med 24 procent sedan 2009. Det
            är en ganska kort tid och ändå så mycket mer skräp. Man får lägga
            mer av kommunens resurser för att hålla detta i ordning.
          </note>
          <note>
            Jag ställde egentligen denna interpellation till justitieminister
            Beatrice Ask, men det är miljöministern som har fått uppdraget
            att svara. Det känns som ett positivt svar från miljöministern,
            och jag är glad för det. Jag håller med om att man ska jobba mycket
            med attitydförändringar. I Göteborg har man jobbat mycket just
            med detta, eftersom man ser att det är en så stor och viktig fråga.
            Man har bland annat ett samverkansprojekt som heter Trygg, vacker
            stad, där ett stort antal förvaltningar och bolag samverkar för
            att göra Göteborg tryggare, vackrare och renare. Man har haft
            en kampanj som hette Tänk, där medborgare och stadens förvaltning,
            bolag och anställda har fått vara med i budskapet att vi borde
            vara rädda om vårt gemensamma vardagsrum.
          </note>
          <note>
            I svaret du ger, miljöministern, lyfter du fram miljöbalken.
            Det är väldigt tydligt i miljöbalken att nedskräpning är förbjudet,
            men i realiteten är detta en ganska omständlig process om det
            nu ska drivas. Det kräver att en åklagare kopplas in. Följden
            är att nedskräpningen mycket sällan blir rapporterad och därigenom
            leder till någon påföljd. Det jag har lyft fram i min interpellation
            är alltså just: Hur kan man hitta ett bättre sätt? Ordningsbot
            skulle kunna vara en variant, men då måste man ha en ändrad lagstiftning.
            Med miljöbalken är det en mycket längre process, och Åklagarmyndigheten
            säger egentligen att brottets straffskala hindrar att ordningsbot
            utfärdas utifrån miljöbalken.
          </note>
          <note>
            Jag är också lite nyfiken på det miljöministern hänvisar till
            om att Regeringskansliet jobbar med en reform och med att hitta
            en lösning på detta. Hur långt har man kommit, och hur ser förslaget
            i så fall ut?
          </note>
          <note type="speaker">
            Anf. 3 Miljöminister ANDREAS CARLGREN (c):
          </note>
          <note>
            Herr talman! Först vill jag säga att det verkligen är menat som
            ett positivt svar. Vi tycker båda att det är en härlig tid när
            människor kan vara ute packa med sig matsäck, sitta ute i gröngräset
            och äta och umgås, flytta med sig vardagsrummet ut och umgås stort
            tillsammans med andra utomhus. Men problemet är naturligtvis avigsidan,
            alltså den stora nedskräpningen.
          </note>
          <note>
            Jag tror att det är olika insatser som behövs. För det första
            är det attityderna, som vi också är överens om, och där görs ett
            stort arbete. Det kommer att krävas mer arbete framöver, och det
            måste rikta sig inte minst till många unga och också bli en ständig
            påminnelse. Det andra är det konkreta arbetet med renhållning.
            Där bidrar vi, som jag berättade om, till olika projekt. Kommunen
            har många viktiga projekt, och enskilda föreningar och organisationer
            bidrar också med viktiga insatser.
          </note>
          <note>
            En tredje viktig fråga är själva förbudet mot nedskräpning. Precis
            som jag säger och som Gunilla Carlsson bekräftar råder ett helt
            entydigt förbud mot nedskräpning. Det man gör när man skräpar
            ned är helt uppenbart något olagligt, och det har till och med
            höga straff. Det betyder alltså att det kan bli dagsbot eller
            fängelsestraff om man fälls för det.
          </note>
          <note>
            Dilemmat är, precis som Gunilla Carlsson pekar på, att det i
            sin tur kräver en rätt krånglig procedur, av rättssäkerhetsskäl
            naturligtvis, och dessa är viktiga. Därför tycker jag att det
            är rimligt att titta på om det är möjligt att hitta en annan form.
            Det är uppenbart att när man förelägger någon en ordningsbot kan
            polisen göra det på plats, det går snabbt och enkelt. Det kräver
            visserligen att den misstänkte erkänner sitt brott, men jag tror
            att det i de flesta fall brukar vara rätt uppenbart. Då kan man
            ordna straffet enkelt och snabbt på plats. Dilemmat där är å andra
            sidan att man formellt sett och ur lagstiftningssynpunkt gör brottet
            lindrigare när det egentligen är ett rätt allvarligt brott.
          </note>
          <note>
            Det är en del sådana frågor som vi brottas med. Därför är det
            lagtekniskt inte alldeles okomplicerat. Men jag tycker att det
            skulle vara en stor fördel om det var uppenbart att det lagbrott
            man begår kunde få påföljder omedelbart. Därmed förenklar man
            hanteringen och gör det tydligt för den enskilde att man reagerar
            snabbt.
          </note>
          <note>
            Anf. 4 GUNILLA CARLSSON i Hisings Backa (s):
          </note>
          <note>
            Herr talman! Vi är ganska överens i frågan, och det känns jättebra.
            Jag pratar för Göteborgs kommun som lägger ned väldigt mycket
            för att stävja nedskräpningen. Man sätter upp fler papperskorgar
            och har askkoppar överallt. Det är jättebra att man inte röker
            inne på restaurangerna, men effekten blir att folk i stället fimpar
            på utsidan. Men man gör många insatser i Göteborg. Den turist-
            och evenemangsstad som Göteborg är gör att det är väldigt mycket
            folk där, vilket är bra, men ibland lämnar de en hel del skräp
            efter sig.
          </note>
          <note>
            Jag fick siffror på att vi lägger ned 90 miljoner i Göteborg
            på att hålla rent på våra gator och torg. Det känns som att 90
            miljoner kan vi göra så mycket roligare saker för i kommunen,
            inte minst satsa på en bättre välfärd.
          </note>
          <note>
            Jag ser fram emot och hoppas att det kommer ett bra förslag.
            Det finns en enig kommunstyrelse i Göteborg som trycker på i den
            här frågan, så det finns inga skiljaktigheter. Men vi måste hitta
            ett system som fungerar och som gör att man får känna av om man
            väljer att lägga sitt skräp på gatan eller i parken.
          </note>
          <note>
            Tack så jättemycket för svaret; jag ser fram emot en bra lagstiftning
            på området.
          </note>
          <note type="speaker">
            Anf. 5 Miljöminister ANDREAS CARLGREN (c):
          </note>
          <note>
            Herr talman! Jag vill bekräfta att vi för liknande resonemang.
            Vi är överens om att det är viktigt med attitydarbetet, med konkreta
            renhållningsinsatser och tydliga straffpåföljder. Vi kommer att
            arbeta med alla de frågorna nu, och det blir viktigt att se över
            hur vi kan få snabba och tydliga påföljder. Kan vi komma fram
            till ett bra förslag, som jag arbetar för, skulle jag välkomma
            det. Jag ser fram emot mer samarbete kring detta.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2009/10:388 om vattenskotrar
          </note>
          <note type="speaker">
            Anf. 6 Miljöminister ANDREAS CARLGREN (c):
          </note>
          <note>
            Herr talman! Hans Stenberg har frågat justitieministern vilka
            åtgärder som hon avser att vidta för att ge polisen möjlighet
            att ingripa mot körning av vattenskotrar i insjöar och i direkt
            anslutning till bebyggelser och badplatser. Arbetet inom regeringen
            är så fördelat att det är jag som ska svara på interpellationen.
          </note>
          <note>
            Enligt förordningen (1993:1053) om användning av vattenskoter
            får vattenskotrar endast framföras i allmän farled samt i sådana
            vatten som länsstyrelsen har anvisat genom föreskrifter. Enligt
            förordningen ska sådana föreskrifter meddelas för vissa typer
            av områden, till exempel sådana som redan är starkt påverkade
            av mänsklig verksamhet eller områden som har ringa värde för natur-
            eller kulturvård. Utöver det får länsstyrelsen anvisa sådana områden
            som de bedömer är lämpliga för ändamålet.
          </note>
          <note>
            Syftet med bestämmelserna är främst att undvika störningar i
            natur och vid bebyggelse. Den som framför en vattenskoter i strid
            mot bestämmelserna i förordningen döms till penningböter. För
            brottet får polisen även utfärda ordningsbot enligt riksåklagarens
            föreskrifter. Polisen kan därmed ingripa mot körning av vattenskotrar.
          </note>
          <note>
            Vid tillämpningen av vattenskoterförordningen har det ifrågasatts
            om restriktionerna i användandet av vattenskotrar står i överensstämmelse
            med EU-reglerna, och svenska domstolar har därför hänskjutit frågan
            till EU-domstolen med begäran om förhandsavgörande. I juni 2009
            meddelade EU-domstolen en dom som behandlade sakfrågan och i april
            2010 meddelade domstolen en dom som tog ställning till formaliteterna
            kring införandet av de svenska bestämmelserna.
          </note>
          <note>
            Innebörden av dessa domar är att vattenskoterförordningen inte
            strider mot EU-rätten under förutsättning att länsstyrelserna
            i rimlig utsträckning och inom rimlig tid utfärdat föreskrifter
            om lämpliga platser där det är tillåtet att åka vattenskoter.
            EU-domstolen tar inte ställning till om länsstyrelserna i tillräcklig
            omfattning har gjort detta utan hänvisar till att det är en fråga
            som svenska domstolar får avgöra.
          </note>
          <note>
            Det är viktigt att slå fast att vattenskoterförordningen således
            enligt EU-domstolens bedömning uppfyller EU-rättens krav. Det
            krävs dock att berörd länsstyrelse fullgjort sitt åläggande. Jag
            har förstått att flera länsstyrelser tyvärr misslyckats i detta
            avseende. Inom Regeringskansliet övervägs nu därför vilka åtgärder
            som lämpligen kan vidtas för att underlätta tillämpningen av förordningens
            restriktioner för användning av vattenskotrar. Jag kommer att
            återkomma med ett förslag till förbättrat regelverk på den punkten.
          </note>
          <note type="speaker">
            Anf. 7 HANS STENBERG (s):
          </note>
          <note>
            Herr talman! Jag får börja med att tacka för svaret. Tyvärr tvingas
            jag konstatera att det inte hänt särskilt mycket i frågan under
            det senaste året, frånsett och det är ett stort framsteg att regeringen
            insett att det finns ett reellt problem. Jag ställde en likartad
            fråga till miljöministern förra året men fick svar av justitieministern.
            Enligt det svaret var det här egentligen inget problem. Det var
            bara för polisen att ingripa och lagföra dem som körde skoter
            på icke anvisad plats. Det är bra att regeringen inser att det
            inte riktigt är så enkelt.
          </note>
          <note>
            EU-reglerna kräver att länsstyrelserna anvisar tillräckliga områden
            för vattenskoteråkning. Det är helt uppenbart att det är nödvändigt
            att det kommer regler och riktlinjer för hur det ska gå till.
            Länsstyrelserna hamnar i väldigt knepiga situationer eftersom
            kommunerna oftast säger att de inte har någon lämplig sjö för
            vattenskoteråkning beroende på att folk badar, att det finns fritidsbebyggelse
            eller fast boende runt om.
          </note>
          <note>
            Det är viktigt att vi får ordning på det här av hänsyn både till
            dem som bor vid sjöar, vill fiska eller bada vid sjöar och till
            dem som vill åka vattenskoter. Det finns ingen möjlighet för dem
            på många håll att över huvud taget använda sina vattenskotrar.
          </note>
          <note>
            Den situation vi har i dag att det i praktiken är tillåtet att
            köra var som helst och hur som helst på badplatser, alldeles intill
            fritidshus bäddar för stora konflikter som inte gynnar någondera
            parten. Det blir en situation som inte är bra för någon och är
            helt ohållbar i längden, som jag ser det.
          </note>
          <note>
            Det krävs därför tydliga riktlinjer från staten för hur länsstyrelserna
            ska gå till väga för att peka ut områdena. Det blir bättre för
            vattenskoteråkarna, och det blir bättre för allmänheten.
          </note>
          <note>
            Det är tråkigt att det har gått ett år och ingenting har hänt.
            Men jag hoppas verkligen att regeringen nu sätter fart på det
            här jobbet, för annars blir det en massa onödiga konflikter.
          </note>
          <note type="speaker">
            Anf. 8 Miljöminister ANDREAS CARLGREN (c):
          </note>
          <note>
            Herr talman! Jag hör att Hans Stenberg och jag i grunden tänker
            ganska lika i den här frågan.
          </note>
          <note>
            Låt mig vara tydlig på den punkt där Hans Stenberg kritiserade
            oss. Han sade att det är tråkigt att det har gått ett år utan
            att regeringen har agerat. Men det ska vara klart och tydligt
            att det beror på att EU-domstolen kom med sin dom först i april
            i år. Hade vi antagit nya regler eller föregripit den behandlingen
            hade vi missat vad EU-domstolen sade, och det hade varit fel.
          </note>
          <note>
            Detta sagt bara för att rätt ska vara rätt. Det viktiga är att
            se till att länsstyrelserna överallt pekar ut de områden som de
            enligt vattenskoterförordningen ska göra. Jag tycker inte att
            det är tillräckligt, som det visar sig, att länsstyrelserna har
            gjort det i väldigt olika grad. I en del fall har man gjort en
            väldigt enkel hantering av sitt uppdrag, i andra fall har man
            utfört uppgiften klart och tydligt och pekat ut områden. Det innebär
            också att påföljderna för människor som eventuellt bryter mot
            reglerna blir helt olika beroende på hur omfattande insatser länsstyrelsen
            har gjort.
          </note>
          <note>
            Jag tycker inte att det är tillräckligt. Det är därför jag också
            säger i svaret att nu överväger vi i Regeringskansliet vilka åtgärder
            som kan vidtas så att förordningens restriktioner för användning
            av vattenskotrar kommer att följas. Vi arbetar snabbt med den
            frågan.
          </note>
          <note>
            Det är också så, för att vara tydlig, att förutsättningen för
            rättssäkerheten och förutsättningen för att följa förordningen
            i sig är att reglerna ska ges i god tid. Det är bara att konstatera
            att den tiden inte har funnits inför den här sommaren, eftersom
            EU-domstolen kom med sitt utslag först i april, utan det blir
            inför nästa sommar. Då ska reglerna finnas på plats.
          </note>
          <note type="speaker">
            Anf. 9 HANS STENBERG (s):
          </note>
          <note>
            Herr talman! Det är riktigt att EU-domstolen kom med sitt utslag
            under våren. Men inte desto mindre gick både Kustbevakningen och
            polisen redan förra sommaren ut med tydliga instruktioner om att
            inte ingripa. I och för sig är det aktiviteter som försiggår sommartid,
            men vi visste redan för ett år sedan att polisen och Kustbevakningen
            hade slutat att agera i de här frågorna. Det blev en väldigt konstig
            situation.
          </note>
          <note>
            Jag måste säga att jag tycker att det är tråkigt att regeringen
            inte har kunnat agera tidigare. Det borde man ha kunnat göra på
            det underlag som fanns och när både kustbevakning och polis betraktade
            regelverket som så bristfälligt att de inte kunde ingripa.
          </note>
          <note>
            Nu har vi fått en situation där vi har en lag som säger att det
            är förbjudet, men i verkligheten är det tillåtet. Det är ingen
            bra situation. Det är inte bra för vattenskoteråkarna, det är
            inte bra för allmänheten och det är framför allt inte bra för
            tilltron till lagstiftningen och statsmakten att vi har lagar
            som man inte behöver bry sig om. Det är en väldigt stor brist,
            och det skadar det allmänna rättsmedvetandet på ett allvarligt
            sätt.
          </note>
          <note>
            Förra sommaren gick och nu kommer också den här sommaren att
            gå. Jag hoppas verkligen att man nu sätter fart med att ta fram
            de här riktlinjerna så att vi får tydliga regler för hur det här
            ska fungera, för vi kan inte ha det så här i längden. Det är bara
            en tidsfråga innan det sker olyckor, eftersom det i dag förekommer
            vattenskoteråkning på platser som är helt olämpliga, på badplatser,
            i närheten av fritidsbebyggelse med bryggor där det kan finnas
            badande i vattnet och annat.
          </note>
          <note>
            Jag hoppas verkligen att regeringen nu sätter fart i den här
            frågan. Det här borde redan vara gjort, som jag ser det.
          </note>
          <note type="speaker">
            Anf. 10 Miljöminister ANDREAS CARLGREN (c):
          </note>
          <note>
            Herr talman! Jag tycker nog att du, Hans Stenberg, skulle kunna
            vara på lite bättre humör. Nu har du ju fått svaret att jag tycker
            att det här är viktigt. Du säger att det inte är en bra situation,
            men det var ju precis det jag nyss sade. Det är också därför åtgärderna
            ska vidtas.
          </note>
          <note>
            Däremot, det hjälps inte, har du faktiskt fel på den punkten
            att regeringen borde ha gjort detta redan förra året eller i vart
            fall inför den här sommaren, därför att grundproblemet i frågan
            var att det ifrågasattes om den svenska vattenskoterförordningen
            var i överensstämmelse med EU-reglerna. Frågan hade varit hos
            domstolarna som hänvisade den till EU. Och innan vi hade fått
            det fullständiga utslaget hade det inte varit rätt om regeringen
            hade ändrat reglerna. Nu har vi fått utslaget, och vi kommer att
            ändra reglerna. Och vi kommer att följa de regler som gäller,
            det vill säga att de måste föreskrivas i god tid.
          </note>
          <note>
            Hur beklagligt detta än är har regeringen inte missat någon tid
            inför denna sommar, utan det är på grund av hanteringen i EU-domstolen.
            Men åtgärderna ska fram. Jag tycker att det är viktigt, och på
            den punkten är vi överens.
          </note>
          <note>
            Jag hoppas att solen ute även kan skina i Hans Stenberg sinne.
            Då tror jag också att synsättet på vattenskoteråkningen skulle
            bli mycket bättre.
          </note>
          <note type="speaker">
            Anf. 11 HANS STENBERG (s):
          </note>
          <note>
            Herr talman! Jag är den förste att säga att det är bra att regeringen
            äntligen agerar. Vi har i nästan ett år haft en situation med
            en justitieminister som har sagt att här har polisen och Kustbevakningen
            alla möjligheter att ingripa, samtidigt som polis och kustbevakning
            har sagt att det kan de inte alls. Man har till och med gett entydiga
            direktiv att inte bry sig om det här, så det har inte varit någon
            bra situation.
          </note>
          <note>
            Jag tycker att regeringen borde ha kunnat agera tidigare för
            att få fart på länsstyrelsernas jobb. Vi visste för ett år sedan
            ungefär vari konflikten låg och att problemet var att det inte
            utsågs områden. Det fick man väldigt tydligt belyst när man talade
            med personer inom Kustbevakningen och polisen, så det är ingen
            ny företeelse.
          </note>
          <note>
            Dock vill jag säga att det är bra att regeringen tar tag i det
            här. Och jag hoppas verkligen att man nu inte drar frågan i långbänk
            igen så att den här sommaren går förlorad. Jag hoppas att det
            inte kommer att ske onödiga olyckor på grund av att vi inte har
            ett fungerande regelverk på det här området. Och jag hoppas innerligt
            att det verkligen är ett regelverk på plats nästa sommar.
          </note>
          <note type="speaker">
            Anf. 12 Miljöminister ANDREAS CARLGREN (c):
          </note>
          <note>
            Herr talman! Som jag kunde säga redan när vi började den här
            diskussionen är vi i sak överens. Vattenskoterförordningen behöver
            förtydligas och skärpas så att det blir klart och tydligt att
            länsstyrelserna ska peka ut sina områden och också ange inom vilka
            tider man ska ha pekat ut dem.
          </note>
          <note>
            Nu kanske jag lättade Hans Stenbergs humör en aning, men det
            var ändå lite av det där gamla vanliga oppositionsgnölet att regeringen
            alltid gör saker för sent.
          </note>
          <note>
            Om nu Hans Stenberg inte blir på bättre humör får jag väl ändå
            säga att det här var en förordning som infördes 1993. Då hade
            vi en regering som bestod av Hans Stenbergs parti, som hade tolv
            år på sig att göra det men inte gjorde det ändå. Men jag hade
            tänkt spara på den repliken, för jag tycker att den är onödig
            nu. Grejen är helt enkelt att vi i sak är överens, varför då gnälla?
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2009/10:395 om flygplatser i Norrland
          </note>
          <note type="speaker">
            Anf. 13 Statsrådet ÅSA TORSTENSSON (c):
          </note>
          <note>
            Herr talman! Jasenko Omanovic har frågat mig vilka åtgärder jag
            avser att vidta för att underlätta för hårt drabbade flygplatser
            i Norrland.
          </note>
          <note>
            Jag har svarat på denna fråga i ett frågesvar den 17 maj. Jasenko
            Omanovic ställer nu samma fråga i en interpellation, och jag ger
            honom samma svar i dag som jag gav den 17 maj.
          </note>
          <note>
            I dagsläget är det för tidigt att avgöra i vilken form eller
            i vilken omfattning flygstoppet i anledning av askmolnet kommer
            att ha påverkat de regionala flygplatserna. Regeringen följer
            utvecklingen noga.
          </note>
          <note type="speaker">
            Anf. 14 JASENKO OMANOVIC (s):
          </note>
          <note>
            Herr talman! Jag tackar ministern för svaret, det som jag fick
            den 17 maj, att det var för tidigt. Jag undrar: För tidigt för
            vadå, för tidigt för att ha en politisk viljeinriktning eller
            för tidigt att betala ut en summa? Min fråga var vilka åtgärder
            ministern tänker vidta. Finns det något slags idé om hur man ska
            stödja de här flygplatserna, om man över huvud taget vill göra
            det?
          </note>
          <note>
            Askmoln från en vulkan förekommer inte ofta, inte varje vår,
            utan det förekommer väldigt sällan och är svårt att förutse liksom
            konsekvenserna av det. Därför är det viktigt att ha ett strategiskt
            tänkande i frågan.
          </note>
          <note>
            Herr talman! Jag är lite orolig att svaret för tidigt döljer
            något helt annat. När det gäller flygplatser i norra Sverige har
            vi sett ett askmoln från Rosenbad utspritt över hela Norrland.
            Jag påpekade i min interpellation att regeringen flyttar ansvaret
            från staten till kommunerna. Det gäller flygplatserna i Skellefteå,
            Örnsköldsvik och Sundsvall-Härnösand. I Skellefteå är det redan
            gjort; där har kommunen tagit över. Vad gäller flygplatserna i
            Örnsköldsvik och Sundsvall-Härnösand håller man på att förhandla.
            Hur blir det med notan för den oförutsedda händelsen med det isländska
            askmolnet? Kommer det att bakas in så att kommunerna måste betala
            för det underskott som blir på grund av detta?
          </note>
          <note>
            Svaret att det är för tidigt att uttala sig är politiskt mycket
            intressant med tanke på att ni förhandlar med en del kommuner
            om att de ska ta över flygplatserna. Här måste ni säga klart och
            tydligt vad staten kommer att ta ansvar för och om staten kommer
            att ta ansvar för det som nu hänt.
          </note>
          <note>
            Regeringen har hittills fört en politik där man säljer det som
            är lönsamt för staten och flyttar över det som är olönsamt till
            kommunerna. Det som är lönsamt säljs, och Sverige AB blir privat.
            Det som är olönsamt får kommunerna ta hand om. Det är en linje
            som jag inte vill se mer av.
          </note>
          <note type="speaker">
            Anf. 15 Statsrådet ÅSA TORSTENSSON (c):
          </note>
          <note>
            Herr talman! Interpellanten väljer att involvera flera olika
            ekonomiska faktorer. Det är bra eftersom det är av den anledningen
            jag också svarar interpellanten att det är för tidigt att avgöra
            vad askmolnet bär skulden till. Det finns andra orsaker än askmolnet
            till brister i ekonomin för flygplatser. Jag hänvisar därför till
            att det är för tidigt. Askmolnet handlar om en begränsad tid,
            och i den totala ekonomin för flygplatserna måste även annat vägas
            in.
          </note>
          <note>
            Jasenko Omanovic vill bredda debatten genom att påtala att regeringen
            väljer att så småningom överföra flygplatserna till ett regionalt
            ansvar. Låt mig då vidga debatten och säga: Ja, vi väljer att
            mycket tydligt sätta den regionala nivån i samband med hur man
            bäst skapar transportslagsövergripande planering. Därmed kan man
            möta resemönster som ofta är mycket beroende av alla olika transportslag.
            Detta tror jag att Jasenko Omanovic vet utifrån sin geografiska
            hemvist.
          </note>
          <note>
            Ur det perspektivet är det naturligt att regionen och den regionala
            nivån har flygplatser i den samlade planeringen allt i syfte att
            stärka möjligheten att bo på ett ställe och ha en bra och rimlig
            rörelse där också flyget finns med. Det pågår förhandlingar på
            olika platser runt om i landet, och det är svårt att i dag uttala
            sig om vad det kommer att innebära i förändring.
          </note>
          <note>
            Vi har driftsbidrag till icke-statliga flygplatser i dag. Vi
            kommer att överföra dessa resurser till den regionala nivån så
            att man kan ta ansvar för om man fortsatt vill lägga pengar på
            flyget och flygplatsen eller på något annat.
          </note>
          <note type="speaker">
            Anf. 16 JASENKO OMANOVIC (s):
          </note>
          <note>
            Herr talman! När statsrådet utvecklar sina svar börjar det bli
            intressant. Runt Skellefteå, Örnsköldsvik och Sundsvall-Härnösand
            finns en ganska betydande basindustri. Denna basindustri, och
            övrig industri i dessa kommuner, måste kunna konkurrera på den
            globala marknaden och är därför beroende av goda kommunikationer
            och av att snabbt kunna komma ut i världen. Kommunerna ska bistå
            med den kommunikationen.
          </note>
          <note>
            Om man går vidare på linjen att föra över ansvaret för infrastrukturen
            på regioner och kommuner, blir då nästa steg att dela upp ansvaret
            för E4:an eller järnvägsrälsen norr om Dalälven mellan olika regioner?
          </note>
          <note>
            I dag är den första statliga flygplatsen längs kusten norr om
            Dalälven Umeå flygplats. Det är en ganska lång sträcka från Stockholm.
            Åker man lika långt söderut hamnar man i Skåne.
          </note>
          <note>
            Statsrådets svar om att regionerna ska ansvara för infrastrukturen
            gör mig ännu oroligare. Redan i dag tvingar regeringen en del
            kommuner att medfinansiera lösningar när det gäller annan infrastruktur,
            till exempel E4:an. I Sundsvall och Umeå tvingas kommunen medfinansiera
            för att få lösningar på de problem man har. Det är ett nationellt
            problem att en Europaväg går rakt genom Sundsvall, men kommunen
            tvingas vara med och finansiera för att få bort flaskhalsen.
          </note>
          <note>
            I framtiden kommer alltså barnomsorg, äldreomsorg, skola, flygplats
            och allmänna lekplatser att konkurrera om resurserna i den kommunala
            budgeten.
          </note>
          <note>
            Det besked statsrådet lämnar i dag är att regionerna ska ta ansvar
            för infrastrukturen. Det är skrämmande. Vad får vi då för infrastruktur
            i landet?
          </note>
          <note type="speaker">
            Anf. 17 Statsrådet ÅSA TORSTENSSON (c):
          </note>
          <note>
            Herr talman! Jag ska kommentera det sista felaktiga utspel som
            interpellanten gjorde när han beskriver att regeringen tvingar
            kommuner att finansiera till exempel E4:an. Sundsvall får äntligen
            en förbifart som Socialdemokraterna har prioriterat bort i årtionden.
            Det är inte barnomsorgen i Sundsvall som betalar den. Sundsvallsborna
            har varit mycket aktiva när det gäller att hitta en medfinansiär.
            Vi har begränsade resurser. Det fanns ett stort hål att fylla.
            Jag har ambitionen att förstärka infrastrukturen i hela landet.
            Jag vet att det finns oerhört stora behov. Undan för undan har
            vi skapat möjligheter för att på ett kreativt sätt få mer infrastruktur
            för varje skattekrona.
          </note>
          <note>
            Förbifarten i Sundsvall betalas av dig och mig om vi använder
            bron. Det är poängen. Det har man bestämt lokalt. Nu är vi beredda
            att gå vidare med det. Lokalt har man fått med sig näringslivet
            som utifrån sina egna utvärderingar och analyser ser att de tjänar
            på bron även om de betalar eftersom det kostar så mycket att fastna
            i trafiken inne i Sundsvall. Därför är det viktigt att den lokala
            och regionala nivån finns med i infrastrukturplaneringen.
          </note>
          <note>
            Jag säger inte att infrastruktur ska överföras till kommunerna.
            När det gäller de riktiga regionerna är en poäng med att skapa
            en tydlig regional nivå att tillväxten ligger där. Infrastruktur
            är en del av att skapa bra tillväxtförutsättningar. Därför är
            infrastruktur en del i att kommuner och regioner är aktiva.
          </note>
          <note>
            De regionala flygplatserna bör också vara en del av den sammanhållna
            planeringen när det gäller att skapa bra infrastruktur för regionen.
            Det klarar man bäst om man identifierar på plats. I Örnsköldsvik
            har man flera diskussioner kopplade till flygplatsen. En ny järnväg
            kommer att invigas i slutet av augusti. Det påverkar oerhört mycket.
            En ny modern järnväg ändrar rörelsemönstret och underlaget för
            flyget. Det blir ett bättre underlag för att bedöma vad man ska
            lägga pengar på om man har en relation till näringslivet och känner
            till rörelsemönstret i kommunen.
          </note>
          <note type="speaker">
            Anf. 18 JASENKO OMANOVIC (s):
          </note>
          <note>
            Herr talman! Jag blir inte klokare av det svaret. Nu ska infrastrukturen
            plötsligt bekostas av staten, men ändå går kommunerna in i detta
            och det ska finnas flygplatser där kommunerna bestämmer om man
            ska lägga om landningsbanan. När kommunen äger flygplatsen kommer
            ju kommunen att betala det. Då står det mellan barnomsorgen eller
            en omläggning av banan.
          </note>
          <note>
            Flygplatserna är väldigt viktiga för kommunerna. När jag besökte
            handelskammaren i Sundsvall sade flera av företagsledarna att
            de inte kan ha kontor där längre om de inte har bra kommunikationer
            med omvärlden. De kan inte finansiera flygplatserna. Ska de i
            priset till sina kunder lägga in kostnaderna för en flygplats
            som egentligen ska bekostas av staten? Det är nödvändigt med infrastruktur
            för näringslivet. Detta blir ett slag mot kommunerna. Det blir
            ett slag mot skolan, barnomsorgen och den allmänna lekplatsen
            om man måste ta ansvar för och bekosta flygplatsen. Oavsett hur
            man räknar blir det en kostnad för kommunerna.
          </note>
          <note>
            I början var det för tidigt att svara. Jag tror att det är för
            tidigt för en ännu större börda på kommunerna.
          </note>
          <note type="speaker">
            Anf. 19 HANS STENBERG (s):
          </note>
          <note>
            Herr talman! Jag hade inte tänkt lägga mig i den här debatten
            eftersom jag tycker att Jasenko Omanovic sköter det bra. Men jag
            blir lite bekymrad när jag hör infrastrukturministern säga att
            E4 Syd i Sundsvall inte inkräktar på resurserna när det gäller
            skolan och vården. Då är ministern väldigt illa informerad. Jag
            är glad att E4 Syd byggs. Jag tycker att kommunen har fattat ett
            klokt beslut när man medfinansierar det. Om man inte hade gjort
            det hade inte regeringen tagit upp det på investeringslistan.
            Det var ett besked som man fick.
          </note>
          <note>
            Det är också riktigt, som ministern säger, att man har gjort
            ett bra jobb, att man har fört en dialog med näringslivet och
            andra och att en stor del av bygget bekostas av vägavgifter. Vägavgifterna
            kommer att bli en extra kostnad för näringslivet norr om Sundsvall
            som behöver transportera på vägen. Förutom vägavgifterna krävs
            det att kommunen lägger in 250 miljoner av skattemedel i projektet.
            Det är pengar som annars skulle ha använts till skola, omsorg,
            barnomsorg och annan kommunal verksamhet och andra kommunala gator
            och vägar. Att påstå att detta inte påverkar det kommunala utrymmet
            i övrigt är direkt felaktigt. Jag förstår inte hur ministern kan
            påstå en sådan sak.
          </note>
          <note>
            Vi får samma effekt på flygområdet. När man lägger över kostnader
            från staten till kommunerna inverkar det självklart på den övriga
            kommunala verksamheten. Något annat ska vi inte låtsas. I vissa
            lägen kan det finnas skäl för att kommunerna är med och finansierar,
            men att göra det till en allmän princip att kommunerna ska gå
            in med skattemedel för att få investeringar gjorda i den statliga
            infrastrukturen är helt fel. Det är definitivt fel av ministern
            att påstå att det inte drabbar övriga kommunala verksamheter.
            Det är självklart att det gör det. Kommunerna försätts i sådana
            situationer att de inte har något val. Vem som helst i kommunstyrelsen
            i Sundsvall skulle självklart ha gått in och medfinansierat eftersom
            alternativet var att ingenting skulle byggas.
          </note>
          <note type="speaker">
            Anf. 20 Statsrådet ÅSA TORSTENSSON (c):
          </note>
          <note>
            Herr talman! Jag uppskattar att Hans Stenberg nu berömmer regeringen
            för att man äntligen har prioriterat förbifart Sundsvall. Jag
            tackar för det, Hans Stenberg. Jag förstår att du ler åt kommentaren.
          </note>
          <note>
            Jag förstår att vi har olika syn när det gäller det lokala och
            regionala. Vi har olika syn på hur stark en region ska vara. Jag
            återkommer till att infrastruktur är en viktig del av ansvaret
            på regional nivå för att skapa möjlighet för tillväxt. Annars
            skulle inte kommuner och regioner vara så engagerade som de har
            varit i den åtgärdsplan som läggs fram.
          </note>
          <note>
            När det gäller Sundsvall har näringslivet räknat ut att man,
            trots att man betalar för en broöverfart, tjänar på det eftersom
            man slipper att bli stillastående i trafiken.
          </note>
          <note>
            Sundsvalls kommunledning är intresserad av att få mark som i
            dag inte är speciellt attraktiv på grund av en genomfart, en dålig
            miljö och långa köer. Man vill kunna använda sig av mark på ett
            mer attraktivt sätt. Det är naturligtvis där som kommunens delaktighet
            kommer in, alltså genom att mark kan frigöras och nyttjas lokalt
            eller avseende kommunens centrala möjligheter att utvecklas. Då
            finns här en win-win-situation som också många andra valt att
            ta del av.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2009/10:401 om förhållanden för förare
            av tunga fordon
          </note>
          <note type="speaker">
            Anf. 21 Statsrådet ÅSA TORSTENSSON (c):
          </note>
          <note>
            Herr talman! Marie Nordén har påtalat att reglerna om kör- och
            vilotider för lastbils- och busschaufförer upplevs som komplicerade
            och invecklade.
          </note>
          <note>
            Marie Nordén har därpå frågat mig vilka åtgärder jag vidtagit
            och vilka åtgärder jag är beredd att vidta för att eliminera beskrivna
            problem som i dag ökar stressen och därmed riskerar trafiksäkerheten.
          </note>
          <note>
            Precis som Marie Nordén också påtalar syftar det EU-harmoniserade
            regelverket om kör- och vilotider till att både ge förarna en
            god social situation och bidra till en god trafiksäkerhet. Jag
            är väl medveten om att det föreligger problem med teknikutveckling
            och i vissa delar en alltför detaljerad reglering. I de genomförandekommittéer
            som kopplas till EU-rättsakterna arbetar Sverige för att förenkla
            och förtydliga förutsättningarna för förarna. Jag vill också lyfta
            fram det regelförenklingsarbete som bedrivs inom Regeringskansliet
            och Transportstyrelsen för att söka finna enklare lösningar.
          </note>
          <note type="speaker">
            Anf. 22 MARIE NORDÉN (s):
          </note>
          <note>
            Herr talman! Jag får tacka ministern för svaret.
          </note>
          <note>
            När man för fyra år sedan införde digitala färdskrivare gjordes
            det, precis som ministern säger, för att förbättra konkurrenssituationen
            för åkerinäringen, för att skapa rimliga villkor för förarna och,
            naturligtvis, för att bidra till en ökad trafiksäkerhet.
          </note>
          <note>
            Men införandet av digitala färdskrivare skapade en osäkerhet
            och framför allt en misstänksamhet hos många förare gentemot systemet
            och tekniken.
          </note>
          <note>
            Vintern 20062007 deltog jag på ett par informationsträffar i
            Jämtland. De arrangerades av Reaxcer, ett av fraktföretagen i
            Jämtland, och av åkerinäringen. Syftet var framför allt att utbilda
            och informera företag och förare i fråga om det nya systemet och
            regelverket. Regelverket som sådant var inget nytt, utan det gällde
            framför allt den teknik som skulle införas. På nämnda träffar,
            som var väldigt värdefulla, fanns både representanter för Vägverket
            och trafikinspektörer. Från trafikutskottet fick jag sitta med.
            Träffarna var väldigt välbesökta.
          </note>
          <note>
            Det var en stor frustration över tekniken, och det fanns en oro
            för hur den skulle fungera. Nu har det visat sig att den oron
            på många sätt var befogad. Vi har kunnat se en rad brister i tekniken.
            Jag ska ge bara några exempel på sådant som man från åkerinäringen
            har informerat mig om:
          </note>
          <note>
            Detta är, som sagt, bara några exempel. Listan är mycket längre
            än så här.
          </note>
          <note>
            Dessa fel kan leda till att förare eller åkeriägare blir rapporterade
            vid poliskontroll. Vid ett flertal tillfällen har föraren också
            blivit dömd trots att det i flera fall kan ifrågasättas om föraren
            har begått ett brott eller om brister i den digitala utrustningen
            skapat brottet. En körning som anses vara felaktig kan lika gärna
            vara skapad av en felaktig givare eller av en defekt i färdskrivaren
            ett förhållande som förare har små eller inga möjligheter att
            påverka.
          </note>
          <note>
            Om kontrolltjänstemannen inte utför en korrekt eller grundlig
            kontroll av samtliga datafiler kan föraren dömas för ett brott
            som han inte är skyldig till. Föraren blir alltså dömd för ett
            brott som aldrig har inträffat. Naturligtvis är detta helt oacceptabelt.
            Föraren måste kunna lita på tekniken och kunna lita på att kontrolltjänstemannen
            utför en korrekt kontroll av samtliga filer det finns olika filer
            och celler i färdskrivaren. Men framför allt måste, återigen,
            en säker, en fungerande, teknik erbjudas.
          </note>
          <note>
            Jag vet att polisen arbetar med att höja den kontrollerande personalens
            kompetens. Men det räcker inte med goda kunskaper om kör- och
            vilotider. Det krävs också goda datakunskaper. Här agerar myndigheter
            väldigt olika.
          </note>
          <note>
            För att återigen tala om Jämtland kan jag säga att man där är
            väldigt noga med att utbilda sin personal. Man värderar grunderna
            och ser till vad som kan vara fel och vad det är som lett till
            att man har överskridit gränser. På vissa ställen görs inte det.
          </note>
          <note>
            Vad jag framför allt vill fråga är hur ministern driver frågan
            i EU. På vilket sätt har frågan lyfts fram i arbetsgrupperna?
            Det jag upplever att branschen frågar mig om är just hur regeringen
            driver frågan i EU. Vi äger, som sagt, inte frågan själva.
          </note>
          <note type="speaker">
            Anf. 23 Statsrådet ÅSA TORSTENSSON (c):
          </note>
          <note>
            Herr talman! Jag får tacka Marie Nordén för hennes fråga en frågeställning
            som vi i allra högsta grad möter när vi reser ute i landet. Precis
            som Marie Nordén var inne på handlar det om ett förslag som utifrån
            kommissionens förslag redan i början av 2000-talet började mejslas
            fram. Detta förhandlades i fyra år fram till dess att man våren
            2006 mellan olika viljor och kompromisser fattade beslut.
          </note>
          <note>
            Ambitionen var att det skulle bli enklare. Men förhandlingarna
            och det långa kompromissandet är kanske orsaken till att systemet
            blev krångligare än som var tänkt.
          </note>
          <note>
            Genomförandekommittén möts tre gånger per år. För närvarande
            diskuteras frågorna om att kategorisera överträdelserna när det
            gäller regelverket och om att harmonisera tillämpningen i medlemsländerna,
            något som ska resultera i ett antal riktlinjer gentemot medlemsländerna.
          </note>
          <note>
            Ett arbete har påbörjats som kanske resulterar i att ersätta
            förordningen om färdskrivare. Så här långt kan det tolkas som
            att det sannolikt kommer att innebära en ny teknisk specifikation
            för en ny typ av färdskrivare som då blir ett alternativ för fordonstillverkarna
            allt i syfte att få det hela att gå i riktning mot den regelförenkling
            som Marie Nordén efterlyser.
          </note>
          <note>
            Det har varit uppenbart att Sverige och Nederländerna tydligt
            arbetar för att regelförenklingen ska genomsyra frågor och beslut.
            Men även i det här sammanhanget kan man se att allt fler medlemsländer
            påtalar att regelverket kring kör- och vilotiderna är alltför
            detaljerat. Så här långt pågår alltså ett arbete med den inriktning
            som jag nyss beskrivit.
          </note>
          <note>
            Samtidigt för att gå tillbaka till beskrivningen av färdskrivarna
            är det klart att tillverkarna av färdskrivare har ett stort ansvar
            när det gäller att se till att det finns tydliga manualer och
            att färdskrivarna utformas så att de är användarvänliga och så
            att de kan användas på ett rimligt sätt i förhållande till de
            regler som gäller.
          </note>
          <note type="speaker">
            Anf. 24 MARIE NORDÉN (s):
          </note>
          <note>
            Herr talman! Det är positivt att höra att ett arbete pågår. Jag
            är övertygad om att Sverige är drivande i frågan om en förenkling
            för förarna.
          </note>
          <note>
            Jag anknyter till det ministern sade i slutet av sitt senaste
            inlägg. När det gäller ansvaret för dem som tillverkar färdskrivarna
            är det ett problem att det inte verkar finnas någon standard för
            hur analysverktygen ska se ut och för hur man ska hantera informationen
            från färdskrivaren samt att tillverkaren av analysutrustning själv
            bestämmer uppbyggnaden. Där tycker jag att det behövs något som
            är mer enhetligt och som fungerar. Den här frågan måste föras
            vidare till EU, för detta kan inte lämnas enbart åt tillverkaren.
          </note>
          <note>
            Tidsreglerna och förutsättningarna för kör- och vilotiderna är
            i princip bra, men väldigt många svenska åkare upplever att de
            inte är anpassade till de långa avstånd som vi har i Sverige.
            Många har svårt att följa dem. Man känner sig ofta som en fånge
            i systemet. Många förare vittnar också om bristen på säkra rastplatser.
            Själva infrastrukturen för att kunna följa reglerna är inte riktigt
            som den borde vara.
          </note>
          <note>
            Det är väldigt viktigt att vi hittar ett system där man tittar
            på orsaken till att det har begåtts en överträdelse, så att man
            inte direkt går på att det är ett brott utan analyserar om det
            är tekniken som har fallerat. Naturligtvis ska man ta reda på
            det. Men det handlar också om vilka omständigheter som har lett
            till att man har en överträdelse på två minuter eller mer. Det
            är väldigt snävt när det handlar om två minuter. Helt plötsligt
            är man i en situation där man på något sätt ska bekänna brott.
            Det här upplever många som en väldigt stressande situation. Jag
            skulle vilja höra ministern berätta om hur det går med att försöka
            få övriga Europa att förstå att vi har olika förutsättningar för
            våra viktiga transporter. Åkare har helt olika arbetsförutsättningar
            i Frankrike och Sverige, om jag ska jämföra två länder.
          </note>
          <note type="speaker">
            Anf. 25 Statsrådet ÅSA TORSTENSSON (c):
          </note>
          <note>
            Herr talman! Jag tycker också att det är oerhört viktigt med
            standarder. Vi kommer ofta in på teknikdiskussioner. I det här
            fallet är det i allra högsta grad uppenbart. Svaret tror jag trots
            allt ligger i det som jag sade. Diskussionerna i genomförandegrupperna
            om förordningen om färdskrivare har till syfte att se om det är
            en ny teknisk specifikation som behövs.
          </note>
          <note>
            Det finns trots allt en flexibilitet i regelverket, även om vi
            inte pratar så mycket om det. Man ska inte hamna i den situation
            som Marie Nordén beskriver, där det är en halvtimme eller till
            och med bara några minuter kvar till hemmet. Det är möjligt att
            tre gånger mellan två veckovilor minska dygnsvilan från elva till
            nio timmar, vilket ger möjlighet att arbeta 15 timmar utan dygnsvila.
            Men det gäller att det inte är intecknat i en schemaläggning från
            början. Den flexibiliteten finns trots allt, för att man inte
            ska hamna i de där situationerna.
          </note>
          <note>
            Marie Nordén frågar hur diskussionen förs i EU-sammanhang. I
            genomförandekommittén diskuterar man en harmonisering av tillämpningen
            bland medlemsländerna vad gäller överträdelser. Det här borde
            naturligtvis ha varit med från början, men i kompromissen som
            kom fram hamnade vi i ett ganska stelbent och detaljerat regelverk.
            Vid tillämpningen i medlemsländerna är det viktigt att man har
            vissa riktlinjer. Det är det som man arbetar med i genomförandekommittén.
          </note>
          <note>
            De signaler som vi får är att det är fler och fler länder som
            pekar på att det är ett för detaljerat regelverk. Man kan också
            i andra länder identifiera svårigheter med att efterleva regelverket.
            Med tanke på arbetet i genomförandekommittéerna har jag förhoppningar
            om förändringar. Även om Sverige och några andra länder har påpekat
            problematiken tydligare är det fler och fler som ser att det är
            för detaljerat och svårt att efterleva.
          </note>
          <note type="speaker">
            Anf. 26 MARIE NORDÉN (s):
          </note>
          <note>
            Herr talman! Det är skönt att höra att vi får fler och fler vänner
            när det gäller att göra de här förändringarna. Det ministern säger
            om flexibiliteten är också väldigt viktigt. När man träffar åkeribranschen,
            både Sveriges Åkeriföretag och enskilda förare och företagare,
            känner man stor frustration. Sveriges Åkeriföretag beskriver det
            så här drastiskt: Över en natt skapade den digitala färdskrivaren
            brottslingar av hederliga småföretagare och familjeförsörjare.
            Så uttrycker sig åkeribranschen. Det låter väldigt drastiskt,
            men det är precis så de känner. Det är otroligt viktigt att de
            känner att man bedriver det här arbetet i EU.
          </note>
          <note>
            Jag tycker att det låter som om vi skulle kunna hamna i en bättre
            situation i framtiden. Jag vet att man tolkar väldigt olika. Man
            jobbar olika. Det är människor i det här systemet som gör tolkningen
            och gör jobbet inför domstolen. Det jag får signaler om nu är
            att man uppmanar varandra att inte erkänna vid kontroll ute på
            vägarna. Om det här görs i större skala kommer det att belasta
            domstolssystemet, och det tror inte jag att vi mäktar med.
          </note>
          <note>
            Det viktigaste av allt tror jag är att man känner att man har
            en teknik som fungerar och att man är på väg mot ett flexiblare
            system som är anpassat till den verklighet man lever i som åkeriföretagare
            och förare. Det tror jag är det absolut viktigaste. Jag vill naturligtvis
            vara en del av lösningen. Jag tror att vi alla har ett viktigt
            jobb att göra när vi ska ut och prata med förare: att dels ta
            med oss deras verklighetsbeskrivning, dels tala om vad som händer
            i EU och att de får gehör för sin oro och frustration.
          </note>
          <note type="speaker">
            Anf. 27 Statsrådet ÅSA TORSTENSSON (c):
          </note>
          <note>
            Herr talman! Jag tackar för interpellationsdebatten. Jag vill
            bara tillägga att det fanns ett syfte att stärka både arbetsmiljön
            och säkerheten med de här insatserna. På något konstigt sätt har
            just det ramlat bort i debatten. Det är jag den första att beklaga.
            Det är klart att det krävs raster som en del av trafiksäkerheten.
            Vi hänvisar ofta i andra sammanhang till vikten av att föraren
            har möjlighet att ta raster.
          </note>
          <note>
            Det Marie Nordén har pekat på återkommer jag till. Jag bekräftar
            det här med standarder och vikten av att vi har en harmonisering
            av tillämpningen och att tekniken är användarvänlig. Det är de
            inriktningarna som nu genomförandekommitténs arbetsgrupper har
            att hantera. Det går inte fort; då hade väl antagligen saker och
            ting redan hänt. Men undan för undan blir det tydligare fokus
            på detta. Vi blir fler som tycker att det här är ett regelkrångel
            som är svårt att efterleva för den enskilde föraren och chauffören.
            Då är det också meningen att vi ska vidta åtgärder. I den riktningen
            arbetar vi.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellationerna 2009/10:403, 405 och 497 om privatiseringar
            och avregleringar av grundläggande samhällsfunktioner
          </note>
          <note type="speaker">
            Anf. 28 Statsrådet ÅSA TORSTENSSON (c):
          </note>
          <note>
            Herr talman! Lena Hallengren har frågat mig om jag kan garantera
            att avregleringen av bilprovningen inte leder till högre priser
            och minskad stationstäthet i gles- och landsbygd och vilket underlag
            jag i så fall åberopar som stöd för min uppfattning. Lena Hallengren
            frågar också om jag kan redogöra för konkreta internationella
            exempel som visar att en avreglerad kollektivtrafikmarknad leder
            till ökat utbud och lägre priser. Vidare frågar Lena Hallengren
            om jag avser att aktualisera ett auktionsförfarande när det gäller
            fördelning av bankapacitet och om jag i så fall kan redogöra för
            på vilket sätt det skulle gagna den regionala kollektivtrafikens
            möjlighet att konkurrera om spårutrymme. Slutligen frågar Lena
            Hallengren om jag har gjort någon bedömning av om de samlade avregleringarna
            och privatiseringarna gynnar gles- och landsbygd.
          </note>
          <note>
            Patrik Björck har angående konkurrensutsättningen av bilprovningen
            frågat mig vilka initiativ jag avser att ta för att de befarade
            försämrade förutsättningarna för bilägarna inte ska uppstå, för
            att hålla glesbygden skadeslös och för att trafik- och rättssäkerheten
            inte ska försämras.
          </note>
          <note>
            Lennart Axelsson har frågat mig av vilka orsaker det, enligt
            mig, är viktigt att avreglera en väl fungerande bilbesiktning.
            Axelsson frågar också vilka åtgärder jag avser att vidta för att
            garantera en täckning av bilbesiktningsanläggningar i hela landet
            och om jag avser att vidta åtgärder vad avser priset på en besiktning.
          </note>
          <note>
            Transportområdet har under många år varit reglerad så att det
            ibland endast har funnits en aktör som tillhandahållit tjänster,
            vilket inneburit köer, kvalitetsförsämringar och dålig effektivitet
            även om det självklart finns undantag. Under den tid jag varit
            ansvarig för transportpolitiken i regeringen har jag verkat för
            en rad förändringar som syftar till att förbättra och förtydliga
            för användare och konsumenter. Marknader som är öppna för fler
            aktörer kräver ofta mer genomtänkta regler än monopol varför jag
            menar att det är mer relevant att prata om omreglering snarare
            än avreglering. Vid varje omreglering har jag varit noga med att
            noggrant titta på de förutsättningar som gäller för berörd verksamhet
            för att hitta de regler som passar bäst i varje fall.
          </note>
          <note>
            När det gäller frågan om konkurrensutsättning av fordonsbesiktningen
            vill jag understryka att jag till skillnad mot Lena Hallengren
            och Patrik Björck är övertygad om att en konkurrensutsättning
            av fordonsbesiktningsverksamheten kommer att förbättra förutsättningarna
            för bilägarna med fler aktörer och större serviceutbud och att
            bilprovningen i glesbygd kommer att anpassas över tid. Jag har
            den största tilltro till marknadskrafterna. Finns det efterfrågan
            på en tjänst finns det normalt tillgång till densamma. Jag är
            också övertygad om att trafik- och rättssäkerhet inte kommer att
            påverkas negativt. Tvärtom förtydligas nu vad som ska gälla i
            och med att rollfördelningen mellan myndighet och utförare tydliggörs
            genom att vad som bör vara statliga åtaganden i form av myndighetsuppgifter,
            såsom regelgivning och tillsyn, klargörs.
          </note>
          <note>
            Förutom den löpande tillsynen av ackrediterade besiktningsorgan
            som Swedac utför kommer Transportstyrelsen, som en del i det övergripande
            tillsynsansvaret, att göra återkommande marknadsuppföljningar
            med utgångspunkt i en nulägesanalys av svensk besiktningsverksamhet
            med relevanta nyckeltal och mätvärden. Transportstyrelsen ska
            aktivt följa omregleringen och dess utveckling, effekter och konsekvenser
            för att ha beredskap att vidta lämpliga åtgärder i de fall det
            behövs för att upprätthålla viss nivå gentemot konsumenterna i
            fråga om tillgänglighet, pris med mera. Jag avser i nuläget inte
            att ta några andra initiativ än att noga följa utvecklingen.
          </note>
          <note>
            Jag är glad över Lennart Axelssons inledande fråga, för jag vill
            gärna ta tillfället i akt att understryka att AB Svensk Bilprovning
            utför ett utmärkt arbete men att det enligt min och regeringens
            åsikt inte är riktigt att i lag slå fast att bara detta företag
            ska få utföra denna tjänst i Sverige. Staten ska inte utan särskilda
            skäl äga kommersiella bolag. Däremot kommer villkoren som ska
            gälla för de besiktningsorgan som vill verka i Sverige att noga
            regleras. Det handlar alltså om en omreglering snarare än en avreglering
            av fordonsbesiktningsverksamheten.
          </note>
          <note>
            När det gäller kollektivtrafikmarknaden håller jag inte med Lena
            Hallengren om att det skulle vara särskilt intressant att genomföra
            en internationell studie av andra länder som har organiserat kollektivtrafikmarknaden
            på annat sätt än vad regeringen föreslår. Det finns inga förslag
            i den proposition om en ny kollektivtrafiklag, som regeringen
            överlämnade till riksdagen i april, som innebär att de regionala
            kollektivtrafikmyndigheterna fråntas möjligheten att tillhandahålla
            den kollektivtrafik man vill ha. I propositionen slår regeringen
            fast att kollektivtrafik är ett betydelsefullt medel för att uppnå
            såväl transportpolitiska mål som andra samhällsmål. Regeringen
            menar att det finns tydliga motiv till att behöriga myndigheter
            ska kunna agera med stor befogenhet för att se till att trafik
            som är till för arbetspendling och annat vardagsresande tillhandahålls
            i önskad omfattning och med en lämplig prissättning.
          </note>
          <note>
            Vad avser Lena Hallengrens fråga om auktionsförfarande vid tilldelning
            av järnvägsinfrastrukturkapacitet så vill jag inleda med att erinra
            om att regeringen i den senaste budgetpropositionen gett Trafikverket
            i uppdrag att i samverkan med berörda aktörer inom järnvägssektorn
            vidareutveckla verktyg och metoder för tilldelning av infrastrukturkapacitet.
            Härigenom kan infrastrukturen nyttjas på ett samhällsekonomiskt
            optimalt sätt och konkurrensen på person- och godstransportmarknaderna
            främjas. I uppdraget ligger även att vidareutveckla verkets banavgiftssystem
            för att möjliggöra användningen av detta som verktyg i kapacitetstilldelningsprocessen.
          </note>
          <note>
            I nästan 20 år har det förekommit kritik mot hur Banverket, numera
            Trafikverket, genomför sin svåra uppgift att planera bort trängsel
            och kollisionsrisk på järnvägsnätet i syfte att åstadkomma en
            samhällsekonomiskt effektiv användning av den statliga järnvägsinfrastrukturen.
            Kritiken har framför allt gällt brist på transparens i planeringsprocessen
            och därmed förknippad osäkerhet om i vilken grad planeringen verkligen
            leder till att syftet med den uppfylls.
          </note>
          <note>
            Med detta sagt vill jag först säga att jag förväntar mig att
            Trafikverket inom ramen för sitt uppdrag tar ställning i frågan
            om lämpligheten att använda auktioner i kapacitetstilldelningsprocessen
            så snart detta är möjligt. Därtill kan jag konstatera att, oavsett
            om auktioner kommer att användas eller inte, så kan det inte uteslutas
            att Trafikverkets utvecklingsarbete i förlängningen får konsekvenser
            för hur tåg i framtiden kommer att prioriteras i kapacitetstilldelningen.
            Syftet bakom regeringens uppdrag är ju trots allt att stimulera
            utveckling av verktyg och metoder som på ett bättre sätt än de
            som används i dag ska kunna åstadkomma ett samhällsekonomiskt
            effektivt utnyttjande av infrastrukturen. Jag kommer därför med
            intresse att följa Trafikverkets utvecklingsarbete och förmodar
            att också Lena Hallengren kommer att göra detsamma.
          </note>
          <note>
            Lena Hallengren undrar om det gjorts någon bedömning av om de
            samlade avregleringarna och privatiseringarna gynnar gles- och
            landsbygd. Svaret till denna avslutande fråga är att för alla
            förslag som regeringen lämnar görs konsekvensanalyser. En relevant
            aspekt är vilka effekterna kan tänkas bli i olika delar av landet,
            till exempel i gles- och landsbygd. Jag känner mig övertygad om
            att de åtgärder regeringen vidtagit på transportområdet är till
            gagn för hela landet. Såväl befolkning som företagare i gles-
            och landsbygd gynnas av bättre fungerande marknader där konsumenterna
            sätts i fokus av dem som tillhandahåller tjänsterna.
          </note>
          <note type="speaker">
            Anf. 29 PATRIK BJÖRCK (s):
          </note>
          <note>
            Herr talman! Tack för svaret, ministern! Svaret var dock lite
            rörigt. Jag tror att orsaken till det är att ministern har valt
            att svara på dessa tre interpellationer tillsammans, i ett sammanhang,
            som det står i svaret. För min och Lennart Axelssons interpellationer
            kändes det kanske rimligt att man gjorde på det sättet. Lena Hallengrens
            lite större och bredare interpellation tror jag hade vunnit på
            att få en egen debatt.
          </note>
          <note>
            Jag noterar också att herr talmannen varit väldigt generös mot
            ministern och låtit ministern överskrida sin talartid med flera
            minuter. Det pekar väl också på att det kanske hade varit bättre
            att dela upp svaret på interpellationerna. Men nu är det som det
            är, och vi får göra det bästa av detta.
          </note>
          <note>
            Det här handlar om ett förslag att privatisera bilprovningen
            som redan är genomfört och som vi nu kommer att få se träda i
            kraft om några veckor och de eventuella konsekvenser det kommer
            att få. Ministern har delvis svarat på frågorna som ställts i
            samband med detta. Jag kan inte uttyda svaren på något annat sätt
            än att ministern känner någon sorts tro på marknadskrafter.
          </note>
          <note>
            Här handlar det om att ministern känner sig övertygad om att
            en konkurrensutsättning kommer att förbättra förutsättningarna.
            Ministern är övertygad om att glesbygden kommer att klara det
            på ett bra sätt. Ministern har den största tilltro till marknadskrafterna.
          </note>
          <note>
            Detta blir närmast en teologisk diskussion, vilket i sig kan
            vara intressant. Men frågorna var kanske mer ställda för att se
            om ministern hade några mer världsliga påtagliga bevis, undersökningar
            eller internationella erfarenheter som på något sätt kunde styrka
            ministern i sin tro.
          </note>
          <note>
            Man har naturligtvis rätt att ha trosuppfattningar i Sverige,
            som är ett land med trosfrihet. Men i en debatt där vi diskuterar
            sådana handfasta saker som bilprovning hade jag väl kanske hoppats
            på att få ett svar som byggde mer på handfasta fakta och erfarenhet.
            Jag tror att debatten hade vunnit på det.
          </note>
          <note>
            Ministern har möjlighet att komma tillbaka och styrka sin tro,
            sin övertygelse och sin marknadsfundamentalism med lite ordentliga
            erfarenheter från utlandet och utredningar som visar på hur bilprovningen
            kan bli billigare genom den organisation som nu ska sättas i sjön
            och hur den kan bli bättre i glesbygden genom organisationen.
          </note>
          <note>
            När det gäller glesbygden finns det anledning att peka på att
            ministern där kanske inte är lika trosviss som när det gäller
            de andra delarna. Där säger ministern: Bilprovningen i glesbygd
            kommer att anpassas över tid.
          </note>
          <note>
            Då känner jag, som själv bor i glesbygd, en viss oro. Det är
            precis detta vi befarar att bilprovningen i glesbygd kommer att
            anpassas över tid. Vad som kommer att ske då är att den kommer
            att bli försämrad. Det kommer att bli längre väg till stationerna,
            och det kommer att bli sämre service. Det går inte att läsa in
            någonting annat i svaret. Det tycker jag känns lite bekymmersamt.
          </note>
          <note>
            Om man dessutom predikar denna blinda tro på marknadskrafterna
            och säger att behoven av alla tjänster som efterfrågas kommer
            att tillfredsställas i någon mening kan man inte vara så naiv
            att man tror att de kommersiella krafterna kommer att utöka nätet
            i glesbygd om det inte är lönsamt. Då finns det bara två saker:
            antingen får priset höjas eller så får det hela subventioneras.
            Ministern ger inga som helst svar på om hon vill subventionera
            priserna i glesbygd.
          </note>
          <note type="speaker">
            Anf. 30 LENNART AXELSSON (s):
          </note>
          <note>
            Herr talman! I MHF:s aprilnummer av Motorföraren skriver man
            att privatisering chockhöjer priset på bilbesiktning. Det skriver
            man därför att man har sett vad motsvarande saker som nu görs
            i Sverige har gett för resultat i andra länder. Framför allt lyfter
            man fram Finland som exempel. Där har kostnaden ökat till runt
            1 000 kronor för en besiktning.
          </note>
          <note>
            Jag har pratat med ganska många människor om att man nu håller
            på att lösa upp den nuvarande bilbesiktningen. Jag har hittills
            inte träffat på någon som tycker att det är en bra idé. Jag har
            debatterat apoteket med Göran Hägglund i ett antal omgångar. Det
            här är en annan del av den nuvarande regeringens sätt att göra
            sig av med sådant som vi driver tillsammans av den enkla anledningen
            att regeringen inte tycker att vi ska driva det tillsammans. Det
            finns inte några rationella eller logiska skäl till att man annars
            skulle göra det.
          </note>
          <note>
            Detta är nästan ännu värre än apoteket, för här har man ett antal
            fordonsägare i Sverige som varje år måste uppsöka bilbesiktningen
            för att få sin bil, motorcykel eller vad det nu är kontrollerad.
            Det kan knappast kallas för en marknad. Man kan inte avstå från
            att åka till bilbesiktningen, utan det måste man göra.
          </note>
          <note>
            Jag tycker, precis som Patrik Björck, att det inte var helt enkelt
            att hitta svaren på frågeställningarna i min interpellation eftersom
            de var hopblandade med ganska mycket annat. Bara för klargörandets
            skull vill jag därför fråga om det är som jag uppfattar det att
            vi är överens om att fordonsägare kommer att få en högre kostnad
            för att besiktiga sitt fordon i framtiden. Den konsult som regeringen
            själv har använt sig av för att gå igenom det hela har sagt att
            det är mycket troligt att nivån kommer att hamna någonstans runt
            500 kronor. Det skulle då vara den lägsta nivån.
          </note>
          <note>
            Men om man tittar erfarenhetsmässigt på andra länder ligger höjningen
            på någonstans i snittet 50100 procent. I Finland har priset som
            sagt hamnat på 1 000 kronor. I tidningen här har man intervjuat
            någon som har jobbat på bilbesiktningen i både Finland och Sverige
            och som säger: Om jag får välja så väljer jag naturligtvis den
            svenska modell som vi har i dag eftersom den är mycket billigare.
          </note>
          <note>
            Man får ingen bättre produkt med det system som man nu kommer
            att ha från den 1 juli. Däremot kommer man förmodligen att få
            färre stationer i glesbygd, precis som Patrik Björck var inne
            på. Det kommer att vara ett konstant antal fordonsägare som ska
            besiktiga sin bil, och det kommer förmodligen att bli ett större
            antal bilbesiktare. Antalet bilar per besiktare kommer alltså
            att bli färre. Det innebär att de måste höja priset för att få
            täckning för sina kostnader.
          </note>
          <note>
            Svensk Bilprovnings mål har tidigare varit att man inte ska behöva
            ha längre än 30 kilometer för att ta sig till sin bilbesiktning.
            97 procent av alla fordonsägare har omfattats av det målet. MHF
            och många andra betraktar det här som något som kommer att bli
            betydligt sämre för oss som inte bor i stora städer eller tätorter,
            och det är också jag rädd för.
          </note>
          <note type="speaker">
            Anf. 31 LENA HALLENGREN (s):
          </note>
          <note>
            Herr talman! Jag börjar med att tacka för svaret även om jag
            tycker att alla frågor om avregleringar och privatiseringar som
            är genomförda, beslutade om eller planerade kanske kunde förtjäna
            en egen principiell debatt i den här kammaren.
          </note>
          <note>
            Det är ganska allmänt vedertaget att konkurrens kräver att man
            har många aktörer, att det är lätt att träda in på och ut ur marknaden
            och att det finns små externa effekter som individen kan sätta
            en prislapp på. Det är uppenbarligen ingenting som regeringen
            tar hänsyn till, utan regeringen konkurrensutsätter för sakens
            skull. Det är min och många andras bestämda uppfattning.
          </note>
          <note>
            Det handlar sällan om att regeringen genomför utredningar som
            är förutsättningslösa och där man frågar sig på vilket sätt man
            kan få en bättre kollektivtrafik och en fördubblad kollektivtrafik.
            På vilket sätt kan vi få fler att resa kollektivt? På vilket sätt
            kan vi frakta gods? Hur kan människor i större utsträckning resa
            med tåg? På vilket sätt kan vi se till att ha en effektiv bilprovning,
            en effektiv postverksamhet och så vidare?
          </note>
          <note>
            Frågan som alltid ställs från den borgerliga regeringen är: Hur
            avreglerar vi kollektivtrafiken? Hur avreglerar vi järnvägstrafiken?
            Hur avreglerar vi bilprovningen? Hur avreglerar vi postmarknaden
            och så vidare? Det är inga frågor där man söker många svar för
            att åstadkomma bästa möjliga politik, utan målet är avreglering,
            privatisering och konkurrensutsättning.
          </note>
          <note>
            Jag reagerar på många saker i det svar som jag får av ministern.
            Jag börjar med några stycken. När jag läser om regeringens ambition
            för kollektivtrafik kan jag åtminstone inte här och faktiskt inte
            i så många andra sammanhang heller notera att regeringen eller
            ministern uttrycker något slags ambition om att fördubbla kollektivtrafiken
            att vi ska ha fler människor som reser kollektivt.
          </note>
          <note>
            Varför svarar inte ministern heller på frågan om var i världen
            regeringens marknadsöppning har genomförts med resultatet ökat
            kollektivtrafikutbud och lägre priser? Det finns många andra områden
            där regeringen gärna tar till internationella exempel. Bilprovningen
            är ett sådant. Albanien är ett land som har statlig bilprovning,
            och vi kan ju inte vara i samma klass som Albanien. Därför borde
            Sverige avreglera, säger man. Varför inte göra en internationell
            utblick? Varför inte titta på forskning och beprövad erfarenhet
            också i det här fallet?
          </note>
          <note>
            Det finns en skrivning på s. 3 i svaret som jag ifrågasätter
            rätt mycket. Man skriver om den proposition om en ny kollektivtrafiklag
            som regeringen har överlämnat till riksdagen i april och som innebär
            att de regionala kollektivtrafikmyndigheterna fråntas möjligheten
            att tillhandahålla den kollektivtrafik man vill ha. Det finns
            inga sådana förslag. Men man kan överklaga den allmänna trafikplikten.
            Det är det som är hela problematiken med den proposition som regeringen
            lägger fram. Och vad innebär det? Det innebär att en kommersiell
            aktör kan överklaga sträckor och delar i en trafikplan och säga
            att de skulle kunna driva det kommersiellt. Sedan kommer det hela
            tillbaka rättsligt prövat, och det visar sig att sträckan inte
            behöver ingå i den allmänna trafikplikten. Jag skulle gärna vilja
            ha ett svar på den frågan från ministern.
          </note>
          <note>
            Jag vill också gärna få svar på hur det kan vara möjligt att
            regeringen i sin proposition Konkurrens på spåret man skulle kunna
            säga konkurrens om spåret, för det är vad det handlar om har angett
            att auktionsförfarande kan vara det sätt som man tilldelar kapacitet
            på när den inte räcker till. Ministern skriver ju nu i svaret
            att detta inte är aktuellt utan att Trafikverket i den senaste
            budgetpropositionen har fått i uppdrag att i samverkan med berörda
            aktörer inom järnvägssektorn vidareutveckla verktyg och metoder
            för tilldelad järnvägsinfrastrukturkapacitet. Är ministern medveten
            om att det är den 1 oktober som gäller för genomförande av den
            nya lagstiftningen? Det är knappt fyra månader kvar dit, och ni
            har inte bestämt er för hur man ska fördela kapaciteten när den
            inte räcker till.
          </note>
          <note>
            Ett bra tips är att gå på oppositionens linje och göra stora
            satsningar för att öka kapaciteten. Då kanske man slipper auktionsförfarandet.
          </note>
          <note type="speaker">
            Anf. 32 Statsrådet ÅSA TORSTENSSON (c):
          </note>
          <note>
            Herr talman! Jag börjar bakifrån och besvarar Lena Hallengrens
            fråga om auktionsförfarandet. Trafikverket arbetar med det uppdraget.
            Jag utgår från att om Trafikverket utifrån sin värdering kommer
            fram till att auktionsförfarande är ett bra redskap kommer man
            också att framföra det. I dagsläget är det ett pågående arbete.
          </note>
          <note>
            Låt mig gå tillbaka till bilprovningen. Det kan inte vara förvånande
            för de socialdemokratiska interpellanterna att bilprovningen finns
            och har funnits på regeringens dagordning. Den har tidigare utretts
            ett flertal gånger, och det har också lämnats förslag till riksdagen.
            Vi har utfört ytterligare utvärderingar och utredningar för att
            omreglera bilprovningen.
          </note>
          <note>
            När det gäller frågan om pris visar underlaget att öppnar man
            en marknad kommer marknaden också att ge olika service, och det
            innebär att det blir olika priser. Det blir en tydlig differentiering
            beroende på vad det är för service. Sker den på natten, på helgen
            eller på kvällen? Utredningen visar också att trots att Sverige
            har ett monopol ligger prisnivån till konsumenten på ett medelvärde
            av olika ländernas prislägen. Konsultrapporten visar också att
            tillgängligheten är jämförelsevis låg.
          </note>
          <note>
            Jag vill återkomma till diskussionen om tillgänglighet. Trots
            mycket prat om tillgänglighet har det aldrig kommit någon uppföljning
            av den tillgänglighet som hänvisas till. Det är precis det som
            Riksrevisionen tar upp i sin rapport Bilprovningen och tillgängligheten
            . Det är därför vi gör en nulägesbeskrivning för att kunna följa
            denna omreglering mycket noga.
          </note>
          <note>
            Det har alltid varit ett monopol på den här marknaden, och det
            sker inga stora förändringar över en natt. Det är precis som när
            vi ser en avreglering på järnvägssidan när det gäller persontransporter,
            det vill säga att det inte sker någon stor förändring över en
            natt. Det tar sin tid innan det kommer in fler aktörer på marknaden.
            Därför är det viktigt att följa den här förändringen. Det kommer
            också att ske när det gäller prisutveckling, geografisk tillgänglighet,
            tidsmässig tillgänglighet, bokningsmöjligheter, teknikutveckling,
            konkurrens och hur etableringarna ser ut. Det är oerhört viktigt
            att det görs en analys av hur marknaden utvecklas.
          </note>
          <note>
            Det framgår mycket tydligt i infrastrukturpropositionen och i
            åtgärdsplanen hur det blir med kollektivtrafiken. Regeringen har
            valt en tydlig process där kommuner och regioner har varit delaktiga
            i åtgärdsplanen. Det finns två prioriterade områden. Det handlar
            om att ta bort flaskhalsar för godset och om att stärka arbetspendlingen.
          </note>
          <note type="speaker">
            Anf. 33 PATRIK BJÖRCK (s):
          </note>
          <note>
            Herr talman! Tack ministern! Jag har fått några förtydliganden
            inte så många att jag är helt nöjd, men de kanske är på väg.
          </note>
          <note>
            Mina frågor utgick från att ministern såg de risker som finns
            förknippade med den här reformen. Jag frågade om statsrådet tänkte
            ta initiativ och göra någonting åt de försämringar som bilägarna
            kommer att drabbas av, vilka initiativ ministern ämnar ta för
            att hålla glesbygden skadeslös och vilka initiativ ministern vill
            ta för att inte trafik- och rättssäkerheten ska försämras.
          </note>
          <note>
            Är det ministerns uppfattning att det inte finns några bekymmer?
            Jag vet inte om det är svaret på min fråga. Om jag försöker läsa
            svaret lite positivt kan jag tolka det så att det är ministerns
            svar. Om vi har kommit så långt att ministern inte ser några om
            helst bekymmer, inte bryr sig om att det blir dyrare för bilägarna,
            inte bryr sig om att det blir svårare för dem i glesbygd och därmed
            inte ämnar ta några initiativ tycker jag ändå att ministern borde
            kunna svara på Lena Hallengrens fråga om vad och vilka underlag
            ministern åberopar som stöd för sin uppfattning att det inte skulle
            leda till högre priser och minskad stationstäthet. Annars kan
            man inte tolka det på något annat sätt än att ministern inte bryr
            sig om att det blir sämre för glesbygdsbor och bilägare i allmänhet.
            Det skulle jag väldigt gärna vilja reda ut.
          </note>
          <note>
            Att prata om att det blir olika priser är lite svävande, kan
            jag tycka. Vad är olika priser och olika service? Finns det ett
            behov av att ha öppet på kvällar finns det väl all möjlighet i
            världen att se till att man har det inom det system vi har i dag.
            Det kan inte vara något argument för att avreglera den här marknaden
            och göra det dyrare för bilisterna.
          </note>
          <note>
            På vilket sätt kan man få fram de underlag som ministern stöder
            sin övertygelse på? Det vill jag få preciserat. Om jag inte får
            det utgår jag ifrån att ministern godkänner att det blir dyrare
            för bilägarna och tycker att det är bra att det blir dyrare för
            bilägarna. Om jag inte får svar på det utgår jag ifrån att ministern
            godkänner att det blir sämre för folk i glesbygden och tycker
            att det är bra att det blir sämre för folk i glesbygden. Jag kan
            inte dra några andra slutsatser.
          </note>
          <note>
            Sedan funderar jag lite på kostnaderna. Den här reformen kommer
            inte bara att kosta mer för bilägarna, utan det kommer också att
            uppstå en massa kostnader när man ska kontrollera de privata aktörerna
            i bilprovarbranschen. De kostnaderna ska också tas ut någonstans.
            Det kunde vara spännande att fundera lite över dem. Då blir det
            ju dyrare för skattebetalarna i största allmänhet och för bilägarna.
            Var finns vinnarna med de här reformerna egentligen? Det är också
            en följdfråga som man skulle kunna ställa till ministern.
          </note>
          <note>
            Svara på frågorna! Kommer de här olika priserna att innebära
            att det blir högre priser för bilägarna? Om det inte är så, vad
            stöder ministern sig på? Vilka underlag har ministern för att
            påstå det? Kommer den här avregleringen att innebära bättre eller
            sämre service i glesbygden? Vilka undersökningar eller underlag
            stöder ministern sig på när hon tar ställning till detta? Det
            räcker inte med en övertygelse. Vi vill ha ett förtydligande på
            de här punkterna.
          </note>
          <note type="speaker">
            Anf. 34 LENNART AXELSSON (s):
          </note>
          <note>
            Herr talman! Jag tänker gå tillbaka till de frågor som jag ställde
            i interpellationen. Den första var: Av vilka orsaker är det enligt
            statsrådets ställningstagande viktigt att avreglera en väl fungerande
            bilbesiktning?
          </note>
          <note>
            Den andra var: Vilka åtgärder avser statsrådet att vidta för
            att garantera en täckning av bilbesiktningsanläggningar i hela
            landet?
          </note>
          <note>
            Den sista frågan handlade om priset och om statsrådet har tänkt
            vidta några åtgärder för att sätta ett tak på vad det ska kosta
            att besiktiga bilen.
          </note>
          <note>
            Det förslag som kommer att gälla från den 1 juli innebär att
            det blir en fullständigt fri prissättning. Det finns inget tak.
            I svaret skriver ministern att Transportstyrelsen aktivt ska följa
            omregleringen och dess utveckling, effekter och konsekvenser för
            att ha beredskap att vidta lämpliga åtgärder i de fall det behövs
            för att upprätthålla en viss nivå gentemot konsumenterna i fråga
            om tillgänglighet, pris med mera.
          </note>
          <note>
            Dessutom står det att ministern inte tänker vidta några åtgärder
            i det här läget trots att ministern är mycket väl medveten om
            att det kommer att bli dyrare för oss som fordonsägare. Jag vet
            inte om ministern är bilägare själv. Det finns väldigt många i
            landet som tycker att de 300 kronor som man betalar varje år är
            en ganska rimlig nivå. Man är inte beredd att betala mer för detta.
          </note>
          <note>
            Frågan är: Innebär det som står i svaret att ministern är beredd
            att vidta åtgärder i form av att tvinga aktörerna att etablera
            sig i glesbygd eller att man sätter ett tak på hur mycket det
            får kosta? Något annat än att ni är beredda att göra det kan jag
            inte utläsa av svaret.
          </note>
          <note>
            Sedan kan man också fundera över om det finns någonting som ministern
            tycker inte är lämpligt att driva i privat regi. Det kunde vara
            intressant att få utvecklat.
          </note>
          <note>
            Jag tycker att jämförelsen med apoteken som jag var inne på förut
            är ganska relevant. Där finns det inte heller någon egentlig marknad
            eftersom man får medicinen utskriven av sin läkare när det handlar
            om receptbelagda mediciner. Sedan får man gå till apoteket och
            hämta det som man har fått utskrivet, och det finns ett tak på
            priset. Det gör det inte i det här fallet i och för sig, men just
            när det gäller apoteken sätts det ju ett pristak av staten. Det
            är inte heller att betrakta som någon marknad, och när det gäller
            apoteken har socialministern erkänt vid ett flertal tillfällen
            att det handlar om någonting som är helt ideologiskt betingat
            och ingenting annat.
          </note>
          <note>
            Lite grann av detta kan man också läsa i ministerns svar, nämligen
            att det enligt ministerns och regeringens åsikt inte är riktigt
            att i lag slå fast att bara detta företag ska få utföra denna
            tjänst i Sverige. Detta anser man trots att det fungerar väldigt
            väl.
          </note>
          <note>
            Det visar att skälet till att det görs inte är att det ska fungera
            bättre, utan det är för att man inte tycker att det ska vara bara
            en aktör på marknaden trots att det egentligen inte är någon marknad.
            Alla vi som har fordon måste åka in varje år och besiktiga bilen.
            Jag tycker att det är bra, för det är en trafiksäkerhetsåtgärd.
            Men jag kan inte se att det finns någon anledning att blanda in
            fler aktörer i det, för verksamheten är nästan en typ av myndighetsutövning.
          </note>
          <note type="speaker">
            Anf. 35 LENA HALLENGREN (s):
          </note>
          <note>
            Herr talman! Låt mig börja med att säga att det är uppenbart
            att ministerns tid inte räcker till. Jag tycker att det kunde
            ha förutsetts med tanke på de tre rätt omfattande interpellationer
            som har ställts. Jag hoppas att det här är ett undantag.
          </note>
          <note>
            Jag vill ställa några raka frågor. Jag vill börja med att konstatera
            att jag inte på något vis liksom ministern passivt tänker följa
            utvecklingen när det gäller Trafikverkets sätt att ta fram verktyg.
            Det står nämligen på s. 3 här: Jag kommer därför med intresse
            att följa Trafikverkets utvecklingsarbete och förmodar att också
            Lena Hallengren kommer att göra detsamma.
          </note>
          <note>
            Jag tänker se till att kapaciteten ökar när det gäller järnvägen
            så att vi inte behöver ta ställning till om vi ska auktionera
            ut bristande spårkapacitet eller inte.
          </note>
          <note>
            Jag vill fråga ministern: Är auktionsförfarande ett bra sätt
            att fördela bristande spårkapacitet? Det är min första fråga.
          </note>
          <note>
            Den andra frågan handlar om infrastruktur och kommunikationsmöjligheter
            som spelar en väldigt stor, för att inte säga avgörande, roll
            för landsbygd och glesbygd. Hur kan ministerns och regeringens
            svar vara att det görs analyser? I svaret säger ministern också:
            Jag känner mig övertygad om att de åtgärder regeringen vidtagit
            på transportområdet är till gagn för hela landet. Det hade varit
            mer lämpligt att beskriva vilka konsekvensanalyser man har gjort
            och vilka resultat de har visat.
          </note>
          <note>
            Hur gynnar ni kollektivtrafiken i åtgärdsplanen? Ministern var
            inne på det men hann inte svara, så jag ger nu möjligheten att
            mycket kort utveckla detta.
          </note>
          <note>
            Min sista fråga är: Finns det någon gräns för regeringen och
            för ministern för vad som inte kan ske i privat regi? Jag blir
            faktiskt lite upprörd när jag läser följande på s. 2 i svaret:
            Transportområdet har under många år varit reglerat så att det
            ibland endast har funnits en aktör som har tillhandahållit tjänster,
            vilket inneburit köer, kvalitetsförsämring och dålig effektivitet
            även om det självklart finns undantag. Det var ju en fin avslutning.
          </note>
          <note>
            Är det så att köer, kvalitetsförsämring och dålig effektivitet
            är följderna när man offentligt driver en verksamhet? Är det verkligen
            ministerns bestämda uppfattning att det är så det ser ut?
          </note>
          <note>
            Jag kan också notera att regeringen har väldigt bråttom och att
            man kanske inte har hunnit med alla konsekvensanalyser.
          </note>
          <note>
            Jag upprepar mina frågor. Tycker ministern att det är bra med
            ett auktionsförfarande i stället för att man ökar kapaciteten
            på spår? Vilka analyser har legat till grund för de beslut som
            gör att ministern faktiskt kan stå här och säga att detta varken
            kommer att drabba landsbygd eller glesbygd? Hur gynnas kollektivtrafiken
            i åtgärdsplanen, och finns det någon gräns för vad som inte kan
            ske i privat regi? Är det ministerns uppfattning att köer, kvalitetsförsämring
            och dålig effektivitet är resultatet av en offentligt driven verksamhet?
          </note>
          <note type="speaker">
            Anf. 36 CHRISTINA AXELSSON (s):
          </note>
          <note>
            Herr talman! Jag hade egentligen inte tänkt lägga mig i den här
            debatten, men jag kunde inte låta bli när jag hörde infrastrukturministerns
            svar på interpellationen. Där sades att det på alla förslag som
            regeringen lämnar görs en konsekvensanalys.
          </note>
          <note>
            Jag är lite förvånad över vad man har dragit för slutsatser av
            de analyser som man eventuellt har gjort. Jag har i alla fall
            inte sett de här konsekvensanalyserna och inte märkt att regeringen
            har tagit någonting ad notam. Vi har hört här om bilprovningen,
            Lena Hallengren har tagit upp kollektivtrafiken och jag tänkte
            ta upp en fråga om posten.
          </note>
          <note>
            Vi håller på att diskutera ett betänkande i trafikutskottet med
            anledning av den nya postlagen där man inte har gjort någon konsekvensanalys
            rörande vad som kommer att hända i glesbebyggda områden. På vilket
            sätt kommer man att tillförsäkra att de som bor där får post fem
            dagar i veckan? På vilket sätt kommer man att se till att de faktiskt
            kan lämna in post fem dagar i veckan?
          </note>
          <note>
            Jag tror att det kommer att ordna sig även om man inte pekar
            ut Posten Norden som den aktör som ska ha hand om den samhällsomfattande
            posttjänsten, men jag kan tänka mig att det kommer att bli större
            svårigheter i sådana områden som det Marie Nordén kommer från,
            som inte är lika tättbefolkat.
          </note>
          <note>
            Min fråga till ministern är: Var kan man hitta de här konsekvensanalyserna
            som regeringen gör? Och vilka slutsatser drar ministern att konsekvenserna
            blir för glesbygdens invånare av de konsekvensanalyser som tydligen
            finns någonstans utan att vi har fått ta del av dem?
          </note>
          <note type="speaker">
            Anf. 37 Statsrådet ÅSA TORSTENSSON (c):
          </note>
          <note>
            Herr talman! Låt mig börja med Lena Hallengren och kollektivtrafiken.
            Kollektivtrafiken är till skillnad från tidigare en mycket tydligt
            prioriterad del i åtgärdsplanen med anledning av att vi har infört
            en mycket tydligare process där kommuner och regioner är involverade
            i arbetet med att skapa ett sammanhållet trafik- och transportnät
            i syfte att kapa flaskhalsar och stärka större arbetsmarknadsregioner.
            Kollektivtrafiken finns ju med i det kommunala och regionala ansvaret.
            Därför stärker vi detta samband, och vi tillför nya resurser till
            länsplanerna för att knyta ihop länsplanerna och de nationella
            planerna för att stärka arbetsmarknadsregionerna.
          </note>
          <note>
            Pågatåg Nordost, västsvenska paketet och Stockholmspaketet är
            tydliga delar i en oerhört stark kollektivtrafikprioritering i
            syfte att vidga arbetsmarknadsregionen. Att knyta ihop de olika
            transportslagen innebär ingen konflikt mellan väg och järnväg
            eller busstrafik, för det är det sammanhållna systemet som vi
            nu prioriterar. Vi har nu med de regionala företrädarna, och vi
            ändrar också kollektivtrafiklagstiftningen för att bejaka det
            som de gamla trafikhuvudmännen, om jag nu får säga så, efterlyste,
            nämligen att kunna ha kollektivtrafik som följer människors rörelser.
            Man bryr sig inte som resenär om var länsgränsen går, och det
            är därför vi nu skapar en modern kollektivtrafik som ger de nya
            trafikhuvudmännen möjlighet att forma en kollektivtrafik som följer
            resenärerna.
          </note>
          <note>
            Vi skapar möjligheter för kommersiella aktörer om de är intresserade
            av att komplettera trafik. Låt oss vara ärliga! Vi har en kollektivtrafikföreträdare
            som med offentliga medel kan tillföra skattepengar till kollektivtrafiken
            på ett sätt som ingen kommersiell aktör kan ta del av. Man bekräftar
            också från kollektivtrafikbranschen att man ser fram emot den
            nya kollektivtrafiklagstiftningen.
          </note>
          <note>
            Det kanske vore på sin plats att Lena Hallengren beskriver för
            svensk kollektivtrafik vad hon tänker göra med kollektivtrafiklagstiftningen
            om hon skulle få möjlighet att regera.
          </note>
          <note>
            Allt detta sker i syfte att stärka arbetspendlingen, och det
            är grunden för att kollektivtrafiken ska fungera.
          </note>
          <note>
            Tillbaka till bilprovningen: Jag upprepar att jag inte tycker
            att staten utan särskild anledning ska äga kommersiella bolag.
            Jag tycker inte det. Jag tror att det är tillräckligt tydligt.
          </note>
          <note>
            Jag ser fram emot att det är den som är bilägare och har behov
            av bilbesiktning som blir vinnare på att det finns flera aktörer
            på marknaden. Det är en del av anledningen till att jag ser fram
            emot att det så småningom ska finnas fler aktörer.
          </note>
          <note type="speaker">
            Anf. 38 PATRIK BJÖRCK (s):
          </note>
          <note>
            Herr talman! När det gäller bilprovningen tycker ministern att
            det inte ska vara staten som sköter detta. Det har vi hört, och
            det har vi förstått. Men vi har frågat varför, och det får vi
            alltså fortfarande inget svar på.
          </note>
          <note>
            Ministern var inne på att det här hade utretts och diskuterats
            tidigare i kammaren, och det är helt sant. Man har utrett detta
            vid ett flertal tillfällen, och man har kommit fram till att trafiksäkerhetsmässiga,
            miljömässiga och regionalpolitiska skäl talar för dagens system
            med bilprovning. Internationella erfarenheter talar för dagens
            system med bilprovning. Det blir billigare för staten, och det
            blir billigare för bilägarna. Trafiksäkerheten och rättssäkerheten
            klaras på ett bra sätt.
          </note>
          <note>
            Om någonting inte är trasigt behöver man inte laga det, brukar
            en kollega till ministern i regeringen säga till mig i andra debatter.
            Jag tycker att det är ett ganska bra och klokt råd som ministern
            borde följa.
          </note>
          <note>
            Ministern har inte vid ett enda tillfälle under den här debatten
            kunnat förklara varför hon tycker det hon tycker. Vi har hört
            vad ministern tycker men inte varför.
          </note>
          <note>
            Nu kan vi konstatera att ministern bekräftar våra farhågor, eftersom
            hon inte säger emot dem eller kan påvisa att vi har fel. Vi kan
            då bekräfta att det här kommer att bli dyrare för skattebetalarna.
            Det kommer att bli dyrare för bilägarna. Det kommer att bli sämre
            för folk i glesbygd. Åt det här tänker ministern inte göra någonting.
          </note>
          <note type="speaker">
            Anf. 39 LENNART AXELSSON (s):
          </note>
          <note>
            Herr talman! På område efter område kan vi nu se den omvandling
            som den borgerliga regeringen gör av samhället i Sverige. Vi ser
            att svenska folkets skattepengar går till vinster i både vården
            och internationella apotekskedjor. Nu har vi kommit till bilprovningen.
            Där är det inte i första hand skattebetalarna som får stå för
            notan utan fordonsägarna som direkt får betala för den ideologiska
            lekstuga som regeringen ständigt håller på med, enligt min uppfattning.
          </note>
          <note>
            Vi kommer alltid fram till den punkten i våra debatter att när
            alla argument tryter finns det argument kvar som säger: Nej, vi
            tycker inte att det här med gemensamt ägande och drivande av saker
            är något som vi ska hålla på med. Jag kan naturligtvis acceptera
            det, men jag tycker att man ska vara ärlig och säga att det faktiskt
            handlar om det: Vi struntar i det fallet i att fordonsägarna kommer
            att få betala mer för besiktning därför att vi inte vill att det
            ska ske på det sätt som sker i dag.
          </note>
          <note type="speaker">
            Anf. 40 LENA HALLENGREN (s):
          </note>
          <note>
            Herr talman! Jag vill tacka ministern för att hon tog sig mycket
            tid att prata om kollektivtrafiken i svaret. Det uppskattar jag
            väldigt mycket. Jag diskuterar gärna infrastruktur, men det var
            ett perspektiv som jag saknade i ministerns anförande, och det
            handlar om det faktum att kollektivtrafiken nu föreslås öppnas
            upp för marknaden.
          </note>
          <note>
            Jag är fullt medveten om det vill jag gärna ha till protokollet
            att det inte är Lundins skrämselutredning som regeringen genomför.
            Det är ingen som tror det. Men i den proposition som regeringen
            har lämnat till riksdagen kan man läsa att den allmänna trafikplikten
            kan överklagas av kommersiella aktörer. Du får gärna lugna min
            oro och svara: På vilket sätt hotar inte detta trafikplikten?
            Det är precis det som kan hända. I stället för att regeringen
            talar om hur man vill ha det överlåter man till domstol att hantera
            en så viktig fråga.
          </note>
          <note>
            Kollektivtrafiken är alldeles för viktig för att ägnas åt den
            här typen av ideologiska experiment, skulle jag vilja säga, eftersom
            ministern fortfarande inte har presenterat något land i Europa
            eller i världen där man kan peka på att en avreglerad kollektivtrafik,
            den här typen av marknadsöppning, har lett till ett ökat resande,
            lägre priser eller andra positiva effekter.
          </note>
          <note>
            Jag vill hälsa ministern välkommen till kammaren den 22 juni
            då vi ska debattera kollektivtrafiklagen i dess helhet. Det går
            också utmärkt att ta del av den motion som vi rödgröna har presenterat.
            Den är på fem sex sidor, är mycket innehållsrik och innehåller
            förslag på hur man skulle kunna fördubbla kollektivtrafiken. Vi
            skickar dessutom med pengar.
          </note>
          <note>
            Jag skulle vilja fråga om att vi kanske väntar på en proposition
            om privatiserat körkortsprov. Vi hade sammanträde i trafikutskottet
            senast i dag, och då var det ännu inte klart huruvida det kommer
            en proposition om privatiserat körkortsprov. Jag undrar ändå:
            Finns det någon gräns för vad som inte kan eller bör drivas i
            privat regi i form av myndighetsutövning? Det skulle jag gärna
            vilja veta.
          </note>
          <note>
            Ministern kanske också kan ägna något av sin sista tid åt att
            berätta: Vad betyder det att allmän trafikplikt kan överklagas
            av kommersiella aktörer om det inte hotar trafikplanen?
          </note>
          <note type="speaker">
            Anf. 41 CHRISTINA AXELSSON (s):
          </note>
          <note>
            Herr talman! Jag förstår att ministern kanske inte hinner svara
            på mina frågor interpellanterna har ju många frågor. Men jag kan
            ändå inte låta bli att ställa en fråga till eftersom ministern
            sade att hon inte tycker att staten ska äga bolag. Betyder det
            också att man inte ska äga den del i Posten Norden som man äger?
            Det skulle i så fall, tror jag, få förödande effekter i den del
            av landet där man inte har någon annan postoperatör.
          </note>
          <note>
            Ministern har fortfarande inte sagt var de konsekvensanalyser
            går att finna där vi kan se att man har tagit hänsyn till de förslag
            som regeringen kommer med om avregleringar och hur de har bäring
            också på glesbygden. Vi vill ju alla att hela Sverige ska leva,
            men det känns inte riktigt som att den här regeringen tycker att
            det är så angeläget.
          </note>
          <note type="speaker">
            Anf. 42 Statsrådet ÅSA TORSTENSSON (c):
          </note>
          <note>
            Herr talman! Tillbaka till att hela landet ska leva: Jag tror
            att regeringens infrastrukturproposition, till skillnad mot tidigare
            regeringars ambition, mycket tydligt visar hur vi skapar möjlighet
            just för att hela landet ska leva.
          </note>
          <note>
            Tillbaka till bilprovningen: Vad gäller trafiksäkerhet och rättssäkerhet
            vill jag påstå att de snarare garanteras tydligare när man har
            särskiljt rollerna och de mycket tydligt kommer att följas upp
            och identifieras. Det garanterar snarare rättssäkerheten mycket
            tydligare.
          </note>
          <note>
            Patrik Björck hänvisar till tillgänglighet. Jag är oerhört mån
            om att vi ska ha tillgänglighet till bilprovning över hela landet.
            Men vad Patrik Björck inte säger är att det inte finns något underlag
            som visar vilken tillgänglighet det finns i dag. Det var precis
            det som Riksrevisionen hänvisade till vad gäller bilprovning och
            tillgänglighet.
          </note>
          <note>
            Det är därför vi nu ser till att göra en nulägesanalys, nulägesutvärdering,
            och vi ska mycket tydligt följa den. Det är naturligtvis ett krav
            tillbaka till staten. Vi släpper inte saker vind för våg. Vi konstaterar
            nämligen att förändringar och omregleringar inte sker över en
            natt. Det sker processer lite då och då, av den anledningen att
            det inte finns så många som står och trampar och väntar på detta,
            även om Sverige är ett av få länder som har kvar monopolet.
          </note>
          <note>
            Jag vill också upprepa: Trots detta har inte Sverige de lägsta
            priserna. Det säger jag med anledning av prisdiskussionen. Men,
            återigen, när det blir en öppning av marknaderna ser de inte likadana
            ut. Priser och service hör ihop. Därmed kommer det att se olika
            ut runt omkring i landet.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2009/10:471 om svenska höghastighetsbanor
          </note>
          <note type="speaker">
            Anf. 43 Statsrådet ÅSA TORSTENSSON (c):
          </note>
          <note>
            Fru talman! Lena Hallengren har frågat mig vilka aspekter som
            inte hanteras i den ordinarie planeringsordningen förstudier,
            järnvägsutredningar, järnvägsplaner och kommunala detaljplaner
            som jag anser inte har belysts i de tre utredningar om svenska
            höghastighetsbanor som genomförts de senaste två åren. Hon har
            även frågat mig vilka andra åtgärder, utöver ytterligare utredningar,
            jag avser att vidta för att förverkliga Ostlänken och GöteborgBorås,
            de två sträckor som höghastighetsutredaren Gunnar Malm föreslog
            som lämpliga första etapper av ett framtida höghastighetsnät.
            Slutligen frågar Lena Hallengren mig om jag delar finansministerns
            uppfattning att Sverige överinvesterat i järnvägen och vilket
            empiriskt underlag jag i så fall åberopar till stöd för detta
            påstående.
          </note>
          <note>
            Regeringen fastställde den 29 mars 2010 den nationella planen
            för perioden 20102021. I beslutet framgår att regeringen avser
            att ytterligare utreda förutsättningarna och kostnaderna för höghastighetsbanor
            i Sverige. Den 14 september 2009 lämnade Utredningen om höghastighetsbanor
            sitt betänkande. Betänkandet har remitterats, och en majoritet
            av remissinstanserna är positiva till en satsning på infrastruktur
            för höghastighetståg och till den föreslagna sträckningen, men
            de allra flesta påtalar också att en sådan satsning inte får ske
            på bekostnad av andra angelägna investeringar i väg- och järnvägsnätet.
            Flera remissinstanser anser att betänkandet inte utgör ett tillräckligt
            underlag för beslut.
          </note>
          <note>
            Den tveksamma samhällsekonomiska lönsamheten för höghastighetsbanorna
            och de stora kvarstående osäkerheterna innebär att regeringen
            har valt att prioritera andra mer angelägna infrastrukturåtgärder
            för perioden 20102021. Regeringen tar på det sättet sitt ansvar
            för att utnyttja de resurser riksdagen beslutat om på ett ansvarsfullt
            sätt.
          </note>
          <note>
            Regeringen konstaterade redan i 2008 års infrastrukturproposition
            att den ekonomiska styrningen av investeringsprojekten behöver
            förbättras och kostnadskontrollen stärkas. Det har, tillsammans
            med den givna utgångspunkten att finansiering ska finnas för alla
            planerade åtgärder, varit vägledande för regeringens beslut om
            planer för 20102021 och för det fortsatta arbetet. Behovet av
            ytterligare utredningar gällande höghastighetsbanor ska bland
            annat ses mot den bakgrunden.
          </note>
          <note>
            Detta förhållningssätt utgör en kontrast till den ordning som
            gällde före 2006. När alliansregeringen tillträdde stod det snart
            klart att de då gällande planerna för utveckling av transportinfrastrukturen
            för åren 20042015 inte var realistiska i förhållande till de resurser
            som avsatts. Den tidigare regeringen medgav i sin infrastrukturproposition
            från 2004 att det fanns ett kvarstående finansieringsbehov på
            65,9 miljarder för åtgärderna i planen. Dessutom medförde kostnadsökningar
            för investeringarna att det redan i början av planperioden fanns
            så stora avvikelser mellan planerna och genomförandet att trovärdigheten
            i hela arbetet ifrågasattes. Det alternativ till alliansregeringens
            plan som presenterades i maj 2010 skulle om det genomfördes upprepa
            samma misstag som det från 2004, så att planeringsprocessen återigen
            förlorar kontrollen över kostnader och finansiering.
          </note>
          <note>
            Det är också viktigt att framhäva det transportslagsövergripande
            perspektiv som regeringen låtit genomsyra planeringsprocessen
            och den nya myndighetsorganisationen på transportområdet. Väg
            och järnväg, tillsammans med sjöfart och flyg, kompletterar varandra
            och ska ses som en helhet. I interpellationen och i det alternativ
            som oppositionen presenterat ställs däremot transportslagen mot
            varandra på ett sätt som gällde tidigare och som inte visat sig
            fruktbart.
          </note>
          <note>
            Det ska dock betonas att under denna mandatperiod har investeringarna
            på järnväg fördubblats vid en jämförelse med den förra mandatperioden.
            Den fastställda planen för perioden 20102021 innehåller järnvägsåtgärder
            på drygt 180 miljarder kronor inkluderat drift och underhåll.
          </note>
          <note type="speaker">
            Anf. 44 LENA HALLENGREN (s):
          </note>
          <note>
            Fru talman! Tack så mycket, ministern, för svaret! Det var ett
            mycket tydligare svar än vad jag hade hoppats eller drömt om,
            kan jag ärligt säga.
          </note>
          <note>
            Jag läser på första sidan av svaret: Den tveksamma samhällsekonomiska
            lönsamheten för höghastighetsbanorna och de stora kvarstående
            osäkerheterna innebär att regeringen har valt att prioritera andra
            mer angelägna infrastrukturåtgärder för perioden 20102021.
          </note>
          <note>
            Det är ett viktigt besked inför en valrörelse och inför den tolvårsperiod
            av infrastruktursatsningar som vi har framför oss.
          </note>
          <note>
            Jag kan inte låta bli att fördjupa mig något i det här med samhällsekonomiskt
            lönsamt. Man kan ha synpunkter på om nettonuvärdeskvot är en samhällsekonomisk
            modell som man vill använda sig av, om den fångar in allting,
            men det är ändå den modell som vi har att använda oss av.
          </note>
          <note>
            Då är det så att hela höghastighetsbaneprojektet har en nettonuvärdeskvot
            på +0,15, enligt den kalkyl som har gjorts inom ramen för Gunnar
            Malms utredning. Det finns ett antal objekt som vi har med, liksom
            regeringen, i våra respektive planer för de kommande tolv åren
            som är betydligt mindre lönsamma. Det gäller Citybanan, som har
            en nettonuvärdeskvot på -0,1. TomtebodaKalhäll och yttre delen
            har en nettonuvärdeskvot på -0,3. Norra länken i Stockholm, en
            vägsatsning, har en nettonuvärdeskvot på -0,4. När det gäller
            E4:an, Sundsvall, ligger den på -0,2. Och när det gäller E4/E12,
            Umeå, ligger den på -0,4.
          </note>
          <note>
            Därför är jag ändå lite nyfiken på att få höra resonemangen.
            Vad finns det för underlag som säger att just höghastighetsbanorna
            inte är samhällsekonomiskt lönsamma? Förutom att man kan luta
            sig mot nettonuvärdeskvoter, vilket jag tycker är ett av många
            argument, definitivt inte det enda, handlar det om hur vi nu historiskt
            ska börja satsa. Eller rättare sagt: Vi i den rödgröna oppositionen
            gör historiskt stora järnvägssatsningar i vårt alternativ, och
            där är höghastighetsbanor en viktig del.
          </note>
          <note>
            Detta gör vi därför att vi ser otroliga möjligheter i dessa båda
            regioner. Det ena handlar om Ostlänken i Stockholms- och Östgötaregionen,
            som kortar restiden mellan Stockholm och Linköping med 40 minuter.
            På en timme reser man mellan Stockholm och Linköping när Ostlänken
            är på plats.
          </note>
          <note>
            GöteborgBorås är det tredje största pendlingsområdet i Sverige.
            Det finns en hel del att göra i Borås, och vill man inte stanna
            där kan man jobba i Göteborg och bara ha 20 minuters restid i
            stället för, som i dag, 60 minuter. Det går också ett antal bussar
            parallellt, vid varje avgångstid.
          </note>
          <note>
            Allt detta talar för att man knyter ihop regionerna, vidgar arbetsmarknadsregionerna.
            Det är otroligt viktigt i en situation där människor behöver söka
            jobb i mycket större geografiska områden och vill söka jobb i
            större geografiska områden. De vill kunna bo en bra bit utanför
            och ha rimliga avstånd så att de inte behöver pendla bort vardagen
            och livet.
          </note>
          <note>
            Det handlar om att spara tid, som jag nämnde. Det handlar om
            att vidga arbetsmarknadsregionen. Det är en otrolig tillväxtsatsning.
            I princip alla man talar med håller med om det. Undantaget är
            en del företrädare för allianspartierna. Men bor man i de här
            regionerna det vill jag gärna tillägga finns det inte särskilt
            mycket tveksamheter, tvärtom. Man tycker att det här är någonting
            som faktiskt främjar regionens utveckling.
          </note>
          <note>
            Det är också en möjlighet att frigöra kapacitet för godstrafik.
            Åtminstone har den rödgröna oppositionen stora ambitioner när
            det handlar om att flytta över trafik från väg till järnväg. Det
            kan man inte göra genom att bara säga det, utan man måste använda
            ekonomiska styrmedel. Man måste också se till att det finns kapacitet
            att flytta över till.
          </note>
          <note>
            Vi har tidigare i dag haft en debatt som handlar om hur man ska
            fördela bristande spårkapacitet. Det här är ett otroligt viktigt
            sätt när det gäller att se till att man inte behöver auktionera
            ut spårkapacitet på väldigt attraktiva sträckor utan tvärtom kraftfullt
            kan öka spårkapaciteten, ge plats för fler persontrafikresor,
            ökad pendling och ökad godstrafik på spår.
          </note>
          <note type="speaker">
            Anf. 45 JOHAN LÖFSTRAND (s):
          </note>
          <note>
            Fru talman! Det här är en diskussion och en interpellationsdebatt
            kring höghastighetståg i Sverige. Det är mycket riktigt precis
            som Lena Hallengren säger, att infrastrukturministern har gett
            ett tydligt besked. Det är ett tydligt besked till min valkrets
            Östergötland och ett tydligt besked till Västsverige.
          </note>
          <note>
            Det blir inga höghastighetståg. Det är faktiskt bra att ministern
            är så tydlig på den punkten. Det kommer inte att bli någon ostlänk
            med en borgerlig regering. Det kommer inte att bli minskade arbetsmarknadsregioner,
            utan vi kommer att fortsätta att ha det infrastruktursystem som
            vi har i dag.
          </note>
          <note>
            I Östergötland trodde jag att det fanns en samsyn mellan partierna
            att vi tillsammans skulle jobba för att få igenom den här stora
            investeringen. Uppenbarligen har mina borgerliga kolleger i länet
            totalt misslyckats med detta. Nu har den borgerliga regeringen
            med infrastrukturministern och finansministern i spetsen beslutat
            sig för att det är väginvesteringar som är lösningen på den framtida
            transportproblematiken.
          </note>
          <note>
            Vi socialdemokrater har också diskuterat den här frågan under
            ganska lång tid. Det som vi har sett varit den stora stötestenen
            är finansieringsfrågan. I den budgetmotion som vi har lagt fram
            och det valmanifest som vi kommer att gå till val på finns Ostlänken
            med som en oerhört viktig framtidsinvestering. Vi har löst finansieringen,
            och vi planerar i dagsläget en byggstart runt 2014.
          </note>
          <note>
            Det är det besked som vi socialdemokrater ger. Den borgerliga
            regeringen har nu också gett ett tydligt besked. Med en borgerlig
            regering under nästa mandatperiod och under mandatperioden efter
            den kommer det inte att bli några höghastighetståg, och det kommer
            inte att bli någon ostlänk.
          </note>
          <note>
            Jag tackar faktiskt infrastrukturministern för att hon har varit
            så tydlig. Nu finns det två tydliga alternativ. Med en socialdemokratisk
            valseger får vi en ostlänk, och vi förbättrar kommunikationerna
            mellan Östergötland, Sörmland och Stockholm. Med en borgerlig
            regering kommer ingenting att hända.
          </note>
          <note type="speaker">
            Anf. 46 SVEN BERGSTRÖM (c):
          </note>
          <note>
            Fru talman! Jag hade inte tänkt lägga mig i den här debatten,
            men efter 14 år i trafikutskottet med en viss erfarenhet av olika
            trafikprojekt kunde jag inte hålla mig i styr när jag hör den
            socialdemokratiska retoriken. Den är på ett visst sätt när man
            sitter i opposition. Den blir extra utstuderad i den socialdemokratiska
            världen uppenbarligen.
          </note>
          <note>
            Vi har varit ute i Europa med trafikutskottet och studerat höghastighetståg
            både i Frankrike och i Spanien och sett de fördelar som höghastighetståg
            har, speciellt i tätbebyggda områden. Men man ger sig i väg och
            bestämmer att vi nu ska göra en stor satsning här med de skakiga
            kalkyler som ändå har redovisats kring höghastighetståg. Vi har
            haft en halv dags hearing i trafikutskottet med olika experter.
          </note>
          <note>
            Lena Hallengren säger tvärsäkert att nettonuvärdeskvoten var
            +0,15, och det var bättre än flera andra. Men olika sätt att räkna
            ger olika resultat. Det har vi fått tydligt redovisat av Hultkranz,
            Per Kågesson och andra vid de hearingar och seminarier vi har
            haft i trafikutskottet.
          </note>
          <note>
            Då tror jag att många med mig tycker att det är ganska klokt
            av regeringen att titta ordentligt på det här, att man gör mer
            säkra bedömningar och beräkningar innan man trycker på startknappen.
            Vi har förskräckande exempel i form av Hallandsåsen som väl nu
            beräknas vara klar ungefär 18 år efter att den skulle vara klar
            och med en kostnadsökning som är hisnande, i klass med kärnkraftverket
            på den finska sidan, Olkiluoto.
          </note>
          <note>
            När det gäller sådana stora ekonomiska satsningar som är åtaganden
            på mycket lång sikt bör man vara rätt säker på var det landar.
            Åtminstone bör experterna närma sig varandra i sina beräkningar.
            Att bara trycka i väg det här och sedan får det lösa sig under
            resans gång, som den socialdemokratiska regeringen gjorde med
            olika projekt, är inte imponerande.
          </note>
          <note>
            Vi har facit för vad som har åstadkommits under den här mandatperioden
            när det gäller järnvägssatsningar i stort. Det är en fördubbling
            av investeringarna på järnvägssidan som har skett sedan 2006 fram
            till 2010.
          </note>
          <note>
            Det talar för sig själv. Det visar att det är mycket enklare
            att sitta i opposition och vara alla goda gåvors givare som Socialdemokraterna
            är experter på. Av omsorg om en höghastighetstågssatsning i Sverige
            tror jag att det är klokt att göra ordentliga beräkningar. Det
            handlar om att se till att de som är duktiga på att räkna på detta
            får tid på sig att närma sig varandra åtminstone, så att det inte
            blir en ny Hallandsås med skenande kostnader både tidsmässigt
            och ekonomiskt. Det är inte bra för sakens skull.
          </note>
          <note>
            Vi har alltför många exempel i historien på satsningar som har
            gått snett om man inte har ordentligt med underlag när man fattar
            beslut. Mot bakgrund av att jag i grunden är positiv till höghastighetståg
            i Sverige välkomnar jag att man nu tar sig den här tiden.
          </note>
          <note>
            Annars kan det bli en gökunge som tränger ut många andra angelägna
            tågprojekt. Inte minst uppe i mina trakter har vi dubbelspår på
            Ostkustbanan som en efterlängtad satsning som också kostar ett
            antal miljarder. Det får inte bli en gökunge som tränger ut andra
            viktiga projekt i olika delar av Sverige. Det kan höghastighetstågen
            bli om man bara trycker på startknappen utan att ha ett bra underlag.
          </note>
          <note type="speaker">
            Anf. 47 Statsrådet ÅSA TORSTENSSON (c):
          </note>
          <note>
            Fru talman! Det är lätt, precis som Sven Bergström hänvisar till,
            att mitt i inledningen på en valrörelse återigen ge sig hän åt
            en massa löften. Infrastruktursverige må bäva om Socialdemokraterna
            fortfarande ska hänvisa till en massa löften. De glömda spadtagen
            runt omkring i landet har jag undan för undan försökt att fylla
            igen och skapa bra förutsättningar för en modern infrastruktur,
            både på väg- och järnvägssidan.
          </note>
          <note>
            Jag tänker upprepa: Mandatperioden 20072010 har inneburit att
            31 miljarder investeras i järnväg. 20032006 var det 15 miljarder.
            Jag tror att de siffrorna beskriver mycket tydligt hur den här
            regeringen har lagt fokus på att öka kapaciteten och stärka drift
            och underhåll för att här och nu ge den kapacitetsökning som Lena
            Hallengren efterlyser.
          </note>
          <note>
            Ska vi ha möjlighet att möta den efterfrågan som nu efterlyses
            genom godsflödena och kunna lämna väg för järnväg måste vi stärka
            kapaciteten här och nu. Det gör man också genom att förbättra
            gammal järnvägsinfrastruktur.
          </note>
          <note>
            Jag har varit mycket tydlig hela tiden, Lena Hallengren, vad
            det gäller åtgärdsplanen. Det framgår att åtgärdsplanens 497 miljarder
            är det som under flera års tid har arbetats fram tillsammans med
            kommuner och regioner för att man ska kunna knyta ihop Infrastruktursverige.
            Det är alltifrån den enskilda vägen till att man förbättrar kollektivtrafiken
            och för att X 2000 ska komma fram i tid. Allt detta hör ihop.
          </note>
          <note>
            Det är den här regeringen som har valt att fördjupa sig i höghastighetståg
            och möjligheterna att i Sverige investera i höghastighetsbanor.
            Jag har varit tydlig med att det aldrig skulle belasta de 497
            miljarderna.
          </note>
          <note>
            Det måste hitta sin egen finansiering och sin egen hantering.
            Det är precis det som Gunnar Malm, en av utredarna, har hänvisat
            till. Han har också hänvisat till en mix av olika möjligheter
            att hitta finansiering, vilket det i remissinstanserna har riktats
            kritik mot. Man anser inte att det är den typen av medfinansiering
            som i det här sammanhanget är möjlig att gå fram med.
          </note>
          <note>
            Gunnar Malm har också varit tydlig med att hänvisa till vikten
            av att regering och riksdag fattar ett samlat beslut om stråken.
            Allt är i syfte att göra det som Lena Hallengren säger är viktigt
            men som Lena Hallengren inte lägger fram förslag om. Allt är för
            att knyta ihop sträckorna StockholmMalmö och StockholmGöteborg.
            Det är då man knyter ihop och ersätter bil och flyg om man ska
            hänvisa till hur man i andra länder i EU har skapat möjligheter
            för människor att välja olika transporter beroende på vad syftet
            är och snabbheten med transporten.
          </note>
          <note>
            Utbyggnaden måste genomföras som ett samlat projekt. Det har
            man varit oerhört tydlig med för att det i tid inte ska bli en
            gökunge, riktat till de befintliga finansieringarna.
          </note>
          <note>
            Sven Bergström hänvisade till Hallandsåsen. Jag kan nämna Västkustbanan
            som har väntat på en tunnel genom Varberg i 40 år för att den
            ska kunna bli ett modernt och effektivt transportstråk. Det visar
            lite grann vikten av att ha ett sammanhållet arbete, och det är
            det jag har prioriterat.
          </note>
          <note type="speaker">
            Anf. 48 LENA HALLENGREN (s):
          </note>
          <note>
            Fru talman! Välkommen i debatten, Sven Bergström! Vi kommer ju
            att ha en stor debatt i nästa vecka då vi debatterar hela åtgärdsplaneringen
            och kan ställa alternativ och finansieringslösningar mot varandra.
            Jag vill verkligen vara tydlig här i kammaren och säga att den
            plan som vi har lagt fram som handlar om Ostlänken och GöteborgBorås
            som den första etappen av höghastighetsbanor inte tränger undan
            någonting annat. Det är ganska tydligt visat när vi, förutom regeringens
            497 miljarder, lägger ytterligare 100 miljarder som vi också redovisar
            tydlig finansiering på.
          </note>
          <note>
            Jag tänker inte ödsla min tid på just det, för jag söker fortfarande
            en del svar från statsrådet. Varför vänta med just höghastighetsbanor?
            Finns det inte många rätt stora objekt och projekt där man i så
            fall kan säga att vi inte ska göra nu, utan vi ska utreda mer
            och mer?
          </note>
          <note>
            De senaste tio åren har järnvägsresandet ökat med ungefär 50
            procent. Vi behöver öka kapaciteten. De här två etapperna av höghastighetsbanor
            tillkommer i regioner som verkligen behöver dem väl. Jag skulle
            vilja veta när regeringen vill påbörja byggandet av höghastighetsbanor
            och hur. Ska man inte börja någonstans? Ska allting falla på plats
            på en gång? Det är ett mycket intressant synsätt som jag tror
            blir ganska omöjligt att använda sig av när det gäller just höghastighetsbanor.
          </note>
          <note>
            Ser inte ministern vilket behov det finns av att öka kapaciteten
            på den tredje största pendlingssträckan i Sverige, GöteborgBorås?
            Parallellt med varje tågavgång går det ett antal bussar. Om man
            ska öka kapaciteten, varför inte bygga höghastighetsbanor och
            korta restiden från 60 minuter till 20 minuter? Vad är alternativet?
            På vilket sätt löser ministern den problematiken i den åtgärdsplan
            som presenteras? Jag kan åtminstone inte se det.
          </note>
          <note>
            Det tränger inte ut någonting annat utan är fullt finansierat.
            Höghastighetsbanor används dessutom för att vidga arbetsmarknadsregionerna.
            De spelar en roll som hela banor, och de sträckor och etapper
            som vi föreslår och finansierar spelar också sin roll som separata
            banor.
          </note>
          <note>
            När man talar om stora objekt och att man ska utreda mer kan
            jag inte låta bli att göra en jämförelse eftersom både ministern,
            Sven Bergström och jag tillhör partier som gärna ser att vi har
            en förbifart. Hur länge ska vi utreda den? Kan man göra en viss
            jämförelse så tycker jag att den ska få plats. Vi ser de behoven.
            Vi menar att Ostlänken och GöteborgBorås är en del av höghastighetsbanan.
            Den bör vara på plats. Den spelar sin viktiga roll.
          </note>
          <note>
            Jag vill också fråga ministern vad det är som ytterligare ska
            utredas? Jag tycker inte att jag fick några riktigt bra svar där.
            Det var ändå ministern som gav uppdraget till Gunnar Malm att
            utreda höghastighetsbanorna. Fick han inte ett fullgott och fullödigt
            utredningsdirektiv så att han kunde ge de svar som regeringen
            och vi alla söker? De intygade ju på den hearing som trafikutskottet
            ordnade att de inte hade tillräckligt mycket tid för att kunna
            titta på alternativ och svara på många av de frågor som utskottsledamöterna
            hade.
          </note>
          <note>
            Att därför inom denna planperiod fram till 2021 föreslå att höghastighetsbanorna
            ska byggas i sin helhet tycker jag inte hade varit ansvarsfullt.
            Att bygga hela sträckan GöteborgStockholm och StockholmMalmö under
            den kommande perioden på tio tolv år tror jag inte hade varit
            möjligt om man samtidigt ska finansiera den fullt ut och se till
            att den inte tränger undan annat. Men det är precis det vi åstadkommer
            i vårt alternativ: påbörjandet av höghastighetsbanor i viktiga
            regioner där de står på egna ben, samtidigt som vi satsar i övriga
            landet. Det återkommer vi till i kommande debatter.
          </note>
          <note>
            Återigen: Vilka utredningar saknas, och när och hur tänker regeringen
            se till att det byggs höghastighetsbanor i Sverige?
          </note>
          <note type="speaker">
            Anf. 49 JOHAN LÖFSTRAND (s):
          </note>
          <note>
            Fru talman! Jag vill uppmana ministern att svara på Lena Hallengrens
            frågor, för jag tycker att där ryms mycket klokskap. Framför allt
            handlar det om vad det är som ytterligare ska utredas. Vad är
            det vi ska vänta på? I vissa frågor, som till exempel den interpellationsdebatt
            som var alldeles nyss kring privatiseringen av bilprovningen och
            andra privatiseringar, kan regeringen göra slag i saken och förändra
            regelverk utan att ens ta fram en konsekvensanalys. Men när det
            gäller den här frågan, som har diskuterats och debatterats och
            utretts ett antal gånger och där det finns tydliga positiva effekter
            med ett genomförande, vill regeringen vänta och utreda ytterligare.
          </note>
          <note>
            Min fråga till infrastrukturministern är: Vad är det vi ska vänta
            på? Vad är ministern orolig för? Lena Hallengren beskrev på ett
            väldigt bra sätt vilka positiva effekter både en investering gällande
            Ostlänken och en investering gällande GöteborgBorås skulle kunna
            få för de resenärer som bor i dessa regioner. Det är två stora
            och växande regioner.
          </note>
          <note>
            Vad är det vi ska vänta på? Om den borgerliga regeringen anser
            att jobbfrågan och att bekämpa arbetslösheten är några av de absolut
            viktigaste frågorna, vore det då inte klokt att faktiskt satsa
            på de här infrastrukturprojekten som vi vet ger väldigt tydliga
            positiva resultat?
          </note>
          <note>
            Slutligen vill jag bara ha ett svar från ministern: Är det så
            att jag kan gå hem till Östergötland och meddela mina borgerliga
            kolleger och väljarna i Östergötland att det inte blir någon ostlänk
            under en borgerlig regering under kommande mandatperiod?
          </note>
          <note type="speaker">
            Anf. 50 SVEN BERGSTRÖM (c):
          </note>
          <note>
            Fru talman! Den socialdemokratiska retoriken är fantastisk. I
            den tidigare interpellationsdebatten fick vi exempel på hur man
            fördömer och tar avstånd från allt vad marknadsöppning, mångfald
            och konkurrensutsättning heter. Men på den tiden Socialdemokraterna
            satt i regering öppnade de på både tåg-, telekommunikations- och
            postsidan. Man öppnade upp för mångfald och fler aktörer. Då var
            det högsta klokskap. När man nu sitter i opposition fördömer man
            och tar avstånd från allt detta.
          </note>
          <note>
            På järnvägssidan har man nu blivit alla goda gåvors givare. När
            regeringsskiftet ägde rum 2006 sade Europeiska järnvägsunionen
            att Sverige tillhörde de allra sämsta i klassen på att sköta sin
            järnväg. Vi hade skött drift och underhåll så uselt att vi tillhörde
            de allra sämsta i Europa, och då hade vi haft en socialdemokratisk
            regering i tolv år. Det säger lite grann om trovärdigheten när
            ni nu tar till sådana väldiga brösttoner om hur ni skulle vilja
            satsa och hur mycket pengar ni har.
          </note>
          <note>
            För oss som har följt den här debatten inifrån trafikutskottet
            är det alldeles uppenbart att höghastighetstågsutredningen inte
            var den slutliga och eviga sanningen. Konsultrapporter gjorde
            om de ekonomiska beräkningarna precis dagarna innan slutrapporten
            skulle fastställas. Det har vi ju fått vittnesmål om. Det var
            många olika resultat när det gäller nettonuvärdeskvoter och den
            ekonomiska lönsamheten i höghastighetstågsberäkningarna. Det kan
            göras på många sätt, och det förklarar också att det kan bli olika
            resultat.
          </note>
          <note>
            Därför är det trots allt högsta klokskap att se till att göra
            de här beräkningarna lite mer hållfasta och se till att de som
            nu har lite olika bilder av vad detta innebär i praktiken får
            sätta sig vid samma bord och räkna en gång till så att det inte
            blir en ny Hallandsås som skenar både tidsmässigt och i kostnader.
          </note>
          <note>
            Höghastighetståg ja. Men först ett bra räkningsunderlag!
          </note>
          <note type="speaker">
            Anf. 51 Statsrådet ÅSA TORSTENSSON (c):
          </note>
          <note>
            Fru talman! Jag tror att Johan Löfstrands fråga visar precis
            hur Socialdemokraterna är vana att hantera infrastruktur: Sprid
            löften utan att ha finansiering! Låna upp utan att tänka på vem
            det är som ska betala! Det är uppenbarligen det man fortsätter
            med.
          </note>
          <note>
            Jag upprepar att i den här åtgärdsplanen var inriktningen mycket
            tydlig. Höghastighetsbanor skulle inte vara en del av den, av
            den anledningen att vi inte hade så mycket underlag och en så
            tydlig utredning att vi kan gå vidare parallellt med hanteringen
            av åtgärdsplanen.
          </note>
          <note>
            Jag vill också vara tydlig med att säga att den inte ska in i
            de 497 miljarderna. Men i fråga om allt detta hör jag som vanligt
            svaret från Socialdemokraterna. De ger löften men bryr sig inte
            om att detta också ska genomföras.
          </note>
          <note>
            Vad är kostnaden för höghastighetsbanor genom Sverige? Vi har
            fått ett par olika kostnadsberäkningar. 125 miljarder är mycket
            pengar, och då pratar vi enbart om spåren. Det är det underlag
            som Gunnar Malm hänvisar till.
          </note>
          <note>
            Denna infrastruktur som jag är oerhört positiv till och som jag
            räknar med att vi kan fatta beslut om under kommande mandatperiod
            handlar om att vi bryter ny mark inom de mest tätbefolkade delarna
            av Sverige. Det genererar naturligtvis dubbelt upp i fråga om
            kostnader, investeringar och rörelser som påverkar halva Sverige
            eftersom det är halva Sverige vi talar om. Det är avgörande att
            vi har en helhet. Det är också därför Gunnar Malm hänvisar till
            ett samlat beslut, ett samlat projekt och en samlad finansiering.
          </note>
          <note>
            När vi går vidare är det avgörande att vi har en finansiering
            som vi vet hur den ska hanteras, så att vi inte återigen låter
            andra delar av landet betala för det som i detta sammanhang skulle
            beröra bara delar av Sverige.
          </note>
          <note>
            Man kan ta bilprovningen som exempel. Hur många år har inte den
            hanterats och diskuterats? Den förra borgerliga regeringen lämnade
            ett förslag till riksdagen 1993. Förbifart Stockholm har diskuterats
            under ett antal år innan beslut kommer att fattas. Det är intressant
            att höra att Lena Hallengren nu är positiv till Förbifarten. Vi
            har inte hört hur oppositionen tänker hantera det löftet. Det
            står fortfarande skrivet i stjärnorna.
          </note>
          <note>
            Det är lätt att ta till stora ord i denna debatt. Jag tror att
            vi ska ha stor respekt för att detta är en investering som förändrar
            Infrastruktursverige och därmed halva Sverige i dess rörelse.
            Jag har respekt för de stora kostnaderna, och jag har respekt
            för att vi går in i en förändring av de olika samhällena i de
            områden där dessa spår kommer att vara. Då är det viktigt att
            fler är involverade i detta.
          </note>
          <note>
            Vi behöver analysera och kvalitetssäkra detta underlag. Så fort
            vi går vidare i en järnvägsutredning eller en plan är det fråga
            om en investering på bortåt 1 miljard innan vi har kommit någonstans.
          </note>
          <note type="speaker">
            Anf. 52 LENA HALLENGREN (s):
          </note>
          <note>
            Fru talman! Jag ska säga två saker innan jag säger mina avslutande
            ord om just höghastighetsbanor.
          </note>
          <note>
            Det ena är att jag inte tror att Socialdemokraternas syn på Förbifarten
            och att vi har varit och är positiva till den inte är någon nyhet.
            I så fall har infrastrukturministern verkligen inte hängt med.
            Det förvånar mig också att ministern har missat det faktum att
            vi föreslår att stockholmarna faktiskt får säga sitt och att vi
            skapar långsiktighet i en så viktig fråga. Centern däremot är
            ett parti som har svängt. Jag förmodar att det var en ganska jobbig
            process internt hos Centern. Men det förvånar mig att ministern
            har missat detta.
          </note>
          <note>
            Jag vill också göra ett klargörande och säga att mandatperiod
            för mandatperiod ska jämföras jämföra en mandatperiod med en annan.
            Jämför man mandatperiod för mandatperiod och går tillbaka och
            tittar vad den nuvarande regeringen lade fram för förslag när
            det gäller infrastruktursatsningar när man var i opposition är
            skillnaderna rätt så blygsamma. Den skillnad som vi nu står inför
            att debattera i kammaren nästa vecka i en valrörelse är historiskt
            stor och jätteviktig.
          </note>
          <note>
            Det som ministern står och påstår om att oppositionen inte finansierar
            sitt förslag är inte sant. Vi föreslår inte 125 miljarder. Det
            är att vilseleda alla som lyssnar på denna debatt. Det handlar
            om Ostlänken och GöteborgBorås. Vi pratar om ungefär 30 miljarder
            för Ostlänken och 12 miljarder för GöteborgBorås.
          </note>
          <note>
            Vi prioriterar jobb, infrastruktur och välfärd. Det är inte 100
            miljarder om året i stora skattesänkningar. Det är sådana val
            som man tvingas göra som politiker. Vi har gjort vårt val, och
            vi är tydliga med det. Vi ställer inte heller detta mot övriga
            landet eftersom det är tydligt för alla som tar del av vår motion
            att det också finns stora satsningar i övriga landet, förutom
            de satsningar som jag inte vill kalla för regeringens. Ministern
            har själv understrukit att kommuner och regioner tillsammans har
            arbetat fram dessa satsningar. Vi vill göra mer än så för att
            öka kapaciteten i järnvägsnätet, och en höghastighetsbana är en
            viktig del.
          </note>
          <note>
            Det är inte otvetydigt på något sätt vad svaret är, nämligen
            att den tveksamma samhällsekonomiska lönsamheten för höghastighetsbanorna
            gör att man prioriterar annat. Det gör att man prioriterar annat.
            Det kan väl inte ta tolv år att räkna en gång till? Beskedet är
            alltså att på tolv år händer ingenting med höghastighetsbanor.
            Det är den tid som regeringen behöver. Eller har jag missförstått
            det hela?
          </note>
          <note type="speaker">
            Anf. 53 Statsrådet ÅSA TORSTENSSON (c):
          </note>
          <note>
            Fru talman! Jag upprepar följande: I åtgärdsplanen står det att
            vi kommer att gå vidare med en ytterligare fördjupning och analys
            av höghastighetsspår. Det är den utredningen som vi nu arbetar
            vidare med i syfte att kvalitetssäkra och analysera Gunnar Malms
            underlag. Det gör vi av den anledningen att jag har respekt för
            att detta är stora investeringar.
          </note>
          <note>
            Jag är oerhört tydlig och noga med, till skillnad mot det som
            Lena Hallengren hänvisar till i oppositionsbudgeten, att vi ska
            ha en finansiering och ett samlat beslut så att vi är införstådda
            med vad det är för insatser och investeringar som vi går vidare
            med och hur detta ska se ut. Det är därför som utredaren behöver
            gå vidare med Gunnar Malms underlag. Jag hoppas att detta underlag
            är det som vi kan hantera under kommande mandatperiod.
          </note>
          <note>
            Det hjälper inte, Lena Hallengren, att ge en massa löften och
            i opposition hänvisa till hur finansieringen ska se ut. Jag vet
            hur det såg ut efter tolv år med en socialdemokratisk regering
            när det gäller alla löften runt om i landet och brist på finansiering.
            Man sköt stora projekt framför sig undan för undan.
          </note>
          <note>
            Jag har ambitionen att vi ska ha ett mycket tydligt och samlat
            underlag så att vi vet hur finansieringen ska gå till och vad
            olika delar i Sverige kan förvänta sig av en sådan investering.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2009/10:412 om cabotage på väg
          </note>
          <note type="speaker">
            Anf. 54 Statsrådet ÅSA TORSTENSSON (c):
          </note>
          <note>
            Fru talman! Christina Axelsson har frågat mig om jag kan klargöra
            vad som räknas som en transport i Sverige och på vilket sätt jag
            agerar i EU-samarbetet för regler kring cabotage. Axelsson frågar
            också vilka initiativ jag avser att ta för att se till att informationen
            om reglerna kring cabotage på väg lämnas till åkeriföretagen.
          </note>
          <note>
            Jag vill börja med att påtala att cabotagetransportreglerna återfinns
            i en EU-förordning som är direkt tillämplig i Sverige. Av förordningen
            framgår på vilket sätt cabotagetransporter får utföras. Vad som
            är att anse som en godkänd cabotagetransport är en fråga för de
            rättstillämpande myndigheterna att ta ställning till. Jag bör
            inte föregripa deras bedömning.
          </note>
          <note>
            När det gäller mitt agerande i EU-samarbetet för regler kring
            cabotage är min inställning att fortsatt förenkla och förtydliga
            regelverket. Även om det är bra att vi nu har EU-harmoniserade
            regler om cabotagetransporter hade jag önskat att den inre marknaden
            hade öppnats upp ännu mer och att cabotagetransporter, inom en
            snar framtid, ska få utföras fritt.
          </note>
          <note>
            När det gäller information till åkeriföretagen om de nya cabotagetransportreglerna
            vill jag hänvisa till mycket bra information på Transportstyrelsens
            hemsida.
          </note>
          <note type="speaker">
            Anf. 55 CHRISTINA AXELSSON (s):
          </note>
          <note>
            Fru talman! Jag tackar Åsa Torstensson för svaret.
          </note>
          <note>
            Anledningen till min interpellation är att man har bedömt cabotagetransporter
            olika i våra grannländer Finland och Danmark. Därav ställde jag
            frågan hur man definierar det i Sverige.
          </note>
          <note>
            När jag fick svaret blev jag lite förvånad när ministern sade
            att hon är glad över att vi har en EU-harmonisering. Stolt men
            inte nöjd, skulle man kunna sammanfatta det som, eftersom man
            vill gå längre. Det är konstigt att ministern inte uttryckte det
            när vi hade samråd i frågan i EU-nämnden i juni för ett år sedan.
            Det hade varit klädsamt om ministern hade sagt att man ville något
            annat. Så var det inte. Därför var det heller ingen avvikande
            mening mot Sveriges ståndpunkt i frågan.
          </note>
          <note>
            Jag vill också påminna ministern om att det i förordningen, som
            alltså gäller i Sverige, framgår att man vill ha ett gradvis fullbordande
            av EU:s inre marknad på området. Men då ska man ta hänsyn till
            kontrollerna och effektiviteten, och man ska ta hänsyn till utveckling
            av anställningsförhållanden inom yrket jag tänker på chaufförer
            och andra. Man ska också se på områdena som gäller vägavgifter
            samt social lagstiftning och säkerhetslagstiftning.
          </note>
          <note>
            Jag har inte hört att ministern med ett ord har berört frågorna
            och på olika sätt agerat inom ramen för vårt medlemskap i EU för
            att driva på frågorna. Det var därför jag frågade ministern på
            vilket sätt ministern har agerat för att det här ska bli något
            som blir bra för svensk del och för andra länders del också i
            Europa.
          </note>
          <note>
            Jag återkommer då till hur man i Sverige ser på frågan. Hur ser
            ministern på vad cabotage är? Hur tänker ministern fortsätta att
            agera i frågorna för att vi ska få den effektiva tillsynen, så
            att man på sikt, precis som ministern här redogör för, kan säga
            att vi nu mer kan harmonisera marknaden vad gäller cabotagetillträde
            i vårt land?
          </note>
          <note type="speaker">
            Anf. 56 Statsrådet ÅSA TORSTENSSON (c):
          </note>
          <note>
            Fru talman! Jag har svarat på Christina Axelssons frågor. Den
            14 maj trädde nya harmoniserade cabotagetransportregler in. De
            hänvisar till hur transportföretag som utför internationell godstransport
            på väg kan utföra tre cabotagetransporter inom sju dagar. Det
            är regelsystem som nu gäller.
          </note>
          <note>
            I fråga om kontrollen har jag hänvisat till de rättsvårdande
            myndigheterna. Det är där som kontrollen ska avgöras och inte
            i våra debatter i kammaren.
          </note>
          <note>
            En departementsskrivelse håller på att utarbetas med anledning
            av de förändringar som behöver vidtas som en följd av att hela
            vägtransportpaketet är antaget och där man samlar villkoren för
            att få tillträde till vägtransportmarknaden för att yrkesmässigt
            bedriva transporter på väg i tre olika förordningar.
          </note>
          <note>
            Själva cabotagefrågan kommer att fortsätta att ses över. Kommissionen
            kommer att återkomma 2013 med en fördjupning av vägtransportmarknaden,
            naturligtvis kopplad till det beslut som fattas nu och också i
            syfte att marknaden kan öppnas mer.
          </note>
          <note>
            Christina Axelsson hänvisar till ett samråd i EU-nämnden för
            ett år sedan. Det är viktigt att parallellt med arbetet med den
            inre marknaden och arbetet med transporternas roll i att minska
            klimatpåverkan kommer ständigt nya frågor. Diskussionen om tomtransporter
            är en faktor i uppdraget att minska transportsektorns negativa
            påverkan på klimatet. Vi vet att det går oerhört många tomtransporter
            på väg likaväl som på järnväg. Det handlar om pengar, effektivitet,
            likaväl som att hitta en klimateffektiv transport.
          </note>
          <note type="speaker">
            Anf. 57 CHRISTINA AXELSSON (s):
          </note>
          <note>
            Fru talman! Ministerns statssekreterare lyfte också upp att det
            var så många tomtransporter. Man skulle kunna tjäna 30 procent
            om det fanns fritt cabotagetillträde.
          </note>
          <note>
            Men nu handlar det inte bara om tomma transporter, utan det handlar
            faktiskt också om de som kör transporterna. Det är väl viktigt
            att också följa kör- och vilotider och andra regleringar som finns
            på området, som har debatterats i kammaren tidigare i dag.
          </note>
          <note>
            Det är också viktigt att ministern är ärlig och talar om vad
            den svenska ståndpunkten verkligen är. När vi hade samrådet var
            man nöjd med detta, men bara i fråga om när det träder i kraft.
            Ministern ser förvånad ut, men jag har kvar minnesanteckningarna
            de stenografiska uppteckningarna från EU-nämnden. Där står det
            att man stöder kommissionens ståndpunkt i frågan och också den
            kompromiss som lades fram av dåvarande ordförandeland.
          </note>
          <note>
            Jag tänkte också ta upp en annan sak som ministern tog upp i
            frågesvaret. Där hänvisar hon till mycket bra information på Transportstyrelsens
            hemsida. Om det hade funnits mycket bra information på Transportstyrelsens
            hemsida kanske jag inte ens hade behövt stå här med denna interpellation.
            Om man söker på cabotage hittar man inte det på Transportstyrelsens
            hemsida, utan man hittar det på yrkestrafiken.se, som är en helt
            annan hemsida. Där står det att en förutsättning för att få utföra
            inrikestransporter är att fordonet har kommit in i landet med
            gods från ett annat land. Det står ingenting om transitcabotaget,
            som också är en del i den förordning som ministern har varit och
            fattat beslut om.
          </note>
          <note>
            Jag tog tillfället i akt och ringde till Transportstyrelsen för
            att diskutera frågan med en mycket trevlig jurist. Han kunde erkänna
            att cabotage inte finns med. Det är väl oerhört viktigt att man
            har en ordentlig och helt omfattande information för dem som faktiskt
            ska leta efter informationen. Det är också viktigt för dem som
            ska titta att förordningarna faktiskt hålls och att det finns
            information om vad som gäller. Det går faktiskt att köra in med
            ett tomt fordon i Sverige eller något annat EU-land för att göra
            en transittransport. Då handlar det om att man öppnar för sådant
            i den information som lämnas.
          </note>
          <note>
            Anser ministern att det är en mycket bra information som visserligen
            inte finns på Transportstyrelsens hemsida men på annat ställe
            på webben?
          </note>
          <note type="speaker">
            Anf. 58 Statsrådet ÅSA TORSTENSSON (c):
          </note>
          <note>
            Fru talman! Då har Transportstyrelsen blivit uppmärksammad på
            att det finns en miss i underlaget. Transportstyrelsen uppskattar
            nog att Christina Axelsson har hänvisat till detta.
          </note>
          <note>
            Christina Axelsson hänvisar till EU-nämndens samråd. I ett arbete
            där vi ska komma överens har jag begärt samråd, och jag har fullföljt
            samrådets beslut.
          </note>
          <note>
            Men, Christina Axelsson, världen står inte stilla. Det gör den
            uppenbarligen inte hos kommissionen heller eftersom man har hänvisat
            till att man ska se över om vägtransportmarknaden ska öppnas mer
            framöver. Då är naturligtvis cabotaget en del av detta.
          </note>
          <note>
            Bara under de senaste åren har diskussionen om transporternas
            roll på klimatet fått ett tydligare fokus riktat till transportsektorn.
            Vi diskuterar det ständigt med transportföretag, och det tror
            jag också att Christina Axelsson gör. Vi ser transportföretagens
            insatser för att själva ta sig an frågorna. Det är klart att cabotagefrågan
            är en del av detta. Därmed kan det också vara en del av detta
            som kommer upp om några år ifrån kommissionens sida. Det är nämligen
            gemensamma regler, och då ska vi också ha respekt för de olika
            processer som kommer upp. Man har hänvisat till att man kommer
            att göra en analys av till exempel hur ett fritt cabotage skulle
            kunna bidra till att minska klimatpåverkan. Det handlar om att
            köra med färre tomtransporter.
          </note>
          <note type="speaker">
            Anf. 59 CHRISTINA AXELSSON (s):
          </note>
          <note>
            Fru talman! Det ministern säger om att man ska utvärdera fördraget
            är inget nytt. Det hade vi redan när vi hade det uppe till beredning
            i EU-nämnden. Att man ska se över cabotageregler med mera inom
            transportpolitiken 2013 är alltså inget man har kommit på nu.
          </note>
          <note>
            Visst ändras allt, men ett par månader efter att man varit med
            och fattat ett beslut där faktiskt hela riksdagen, på så sätt
            att det inte fanns någon avvikande mening, stod bakom regeringens
            ståndpunkt säger man att man ska fatta ett annat beslut utifrån
            miljökonsekvenser trots att man i förordningen säger att man ska
            ta hänsyn till kontrollernas effektivitet, utveckling av anställningsförhållanden
            inom yrket, harmonisering av regler inom bland annat områdets
            genomförande och vägavgifter samt social lagstiftning och säkerhetslagstiftning.
            Man nämner inte att detta är viktiga aspekter.
          </note>
          <note>
            Dessa aspekter är viktiga för att vi ska kunna vara med och påverka
            de bilar som kommer och kör genom vårt land, oavsett om de har
            gods eller är tomma, så att vi har bilar som inte släpper ut så
            mycket och att lagar och regler följs. Det är också oerhört viktigt.
            När vi nu öppnar för cabotaget på detta sätt har man en möjlighet
            att kontrollera. Förut har det varit svårare att komma till stånd
            med detta eftersom det har varit olika regler i de olika länderna.
          </note>
          <note>
            Jag tycker att det är märkligt att ministern så här snart efter
            att man har fattat ett beslut går ut och säger att man vill något
            annat. Om det är så att man vill något annat måste man i så fall
            också återkomma till riksdagen och faktiskt diskutera det med
            de berörda trafikutskottet, EU-nämnden med flera.
          </note>
          <note type="speaker">
            Anf. 60 Statsrådet ÅSA TORSTENSSON (c):
          </note>
          <note>
            Fru talman! Skulle vi vara i ett sådant läge att vi är i diskussion
            om cabotage återkommer vi naturligtvis till riksdagen och EU-nämnden.
            Där är dock inte den frågan. Det är nya cabotageregler som gäller
            från den 14 maj i år, och de cabotagereglerna gäller. Det är nämligen
            EU-gemensamma regler.
          </note>
          <note>
            Jag säger inget annat i dag än vad som har sagts i EU-nämnden,
            men jag tror däremot att det är oerhört viktigt att mitt i miljödebatten
            och miljödiskussionerna om klimatpåverkan ständigt ha fokus på
            hur vi kan förändra och förbättra regelsystemet allt i syfte att
            minska klimatpåverkan. Det är det jag lyfter fram i detta sammanhang,
            och det är det som också är den del av det kommissionen kommer
            att lyfta fram framöver.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2009/10:494 om finansieringen av
            ny Skurubro
          </note>
          <note type="speaker">
            Anf. 61 Statsrådet ÅSA TORSTENSSON (c):
          </note>
          <note>
            Fru talman! Christina Axelsson har frågat mig vilka initiativ
            jag avser att vidta för att komma till rätta med den sortens principiella
            frågor som finansieringen av en ny Skurubro är ett exempel på.
            Christina Axelsson menar att det skapar problem när olika kommuner
            inte är villiga till samma finansieringslösning. Detta kan, enligt
            Christina Axelsson, exemplifieras med att Nacka kommun vill införa
            vägavgifter på den nya Skurubron medan Värmdö kommun motsätter
            sig avgiftsuttaget.
          </note>
          <note>
            Utökade möjligheter till medfinansiering och ökat regionalt inflytande
            tillhör de viktigaste förändringarna som regeringen har genomfört
            i förhållande till tidigare planeringsomgångar. Medfinansiering
            från kommuner och privata aktörer ökar utrymmet för angelägna
            åtgärder. Det är viktigt att framhålla att medfinansiering är
            en frivillig uppgift för företag, kommuner och landsting. Det
            är därmed också viktigt att beslut om medfinansiering kommer fram
            genom lokala och regionala diskussioner och överenskommelser.
          </note>
          <note>
            Byggandet av den nya bron över Skurusundet ingick i det förslag
            till länsplan för regional transportinfrastruktur för perioden
            20102021 som Stockholms län presenterade i november 2009. Enligt
            förslaget ska den nya Skurubron delvis finansieras med vägavgifter.
            Baserat på förslaget har regeringen fastställt den ekonomiska
            ramen för länsplanen. Länsplanens innehåll har dock slutligen
            fastställts av Länsstyrelsen i Stockholms län vad gäller Skurubron
            med förbehåll för att riksdagen godkänner lånefinansiering av
            investeringen.
          </note>
          <note>
            Utgångspunkten för åtgärdsplaneringen i Stockholms län har varit
            den Stockholmsförhandling som leddes av Carl Cederschiöld. Det
            bör ha gett goda möjligheter för avvägning mellan olika intressen
            inom länet. Beslut om vägavgifter kan inte slutligt fattas vare
            sig av en enskild kommun eller av ett län. Finansieringslösningen
            för Skurubron innebär att investeringen under byggtiden finansieras
            genom lån i Riksgäldskontoret.
          </note>
          <note>
            När bron öppnas för trafik ska avgifter tas ut av trafikanterna.
            Avgifterna används för att betala amortering och räntekostnader
            för lånet. Lånedelen av finansieringen kräver beslut av riksdagen.
            Regeringen har därför i vårtilläggsbudgeten för 2010 lämnat förslag
            som möjliggör detta. Beslut om själva avgiftsuttaget fattas av
            regeringen i form av en förordning.
          </note>
          <note>
            Slutligen vill jag lyfta fram att avgift endast föreslås för
            passage över den nya bron. Passage över den nuvarande Skurubron
            kommer fortsatt att vara avgiftsfri.
          </note>
          <note type="speaker">
            Anf. 62 CHRISTINA AXELSSON (s):
          </note>
          <note>
            Fru talman! Åsa Torstensson, jag har ställt denna fråga till
            dig tidigare. Det var i en frågestund, och du svarade då att det
            är spännande med nya finansieringslösningar. Man kan tycka att
            det är spännande med nya sätt att hitta pengar, men det handlar
            inte bara om att få fram pengar. Det här är faktiskt också en
            demokratisk fråga. Det är en demokratisk fråga, och den ställs
            på sin spets just vad gäller byggandet av Skurubron.
          </note>
          <note>
            För att kunna passera Skurubron måste de som bor på Värmdö betala
            pengar. De tycker inte att man ska finansiera brobygget på detta
            sätt, men det tycker de som bor i Nacka och är mitt emellan Värmdö
            och Stockholm. De tycker att det är ett bra sätt att finansiera
            den. Där har man blivit oense, så detta är ett väldigt bra exempel
            för att visa på de faror som finns med denna typ av finansiering.
            Vad händer exempelvis med kommunernas självstyre?
          </note>
          <note>
            I dag skriver moderata kommunstyrelsens ordförande och moderata
            gruppledaren i Värmdö i Nacka Värmdö Posten att en ny bro ska
            finansieras av staten: Vi har nu fått svart på vitt att vi värmdöbor
            vill ha en ny Skurubro och att den ska finansieras av staten.
            Det visar den opinionsundersökning Värmdö kommun låtit göra. Detta
            ligger helt i linje med vad vi moderater i Värmdö vill. Moderaterna
            i Nacka, däremot, har en annan viljeinriktning, och det är att
            man ska bygga bron. De har i samma tidning, i ett tidigare uttalande,
            sagt att bron ska byggas på detta sätt oavsett vad man tycker
            i Värmdö.
          </note>
          <note>
            Detta ställer en hel del frågor som jag hade hoppats få svar
            på. Medfinansiering är en frivillig uppgift för företag, kommuner
            och landsting, svarar infrastrukturminister Åsa Torstensson. Men
            vari ligger friheten och frivilligheten för dem som bor på Värmdö
            och måste passera denna bro? Man tycker alltså att det finns andra
            sätt att lösa det på för att klara de akuta problemen, och man
            tycker faktiskt att staten ska vara den som finansierar Skurubron.
          </note>
          <note>
            Det är detta jag skulle vilja ha svar på från Åsa Torstensson.
            Infrastrukturministern säger i slutet av sitt svar: Beslut om
            själva avgiftsuttaget fattas av regeringen i form av en förordning.
            Vad fattar regeringen för beslut i detta fall, när två borgerligt
            styrda kommuner alltså står mot varandra och en borgerlig regering
            sitter i mitten och ska fatta beslut? Hur ställer man sig då?
            Och var kommer demokratifrågan in, Åsa Torstensson?
          </note>
          <note type="speaker">
            Anf. 63 Statsrådet ÅSA TORSTENSSON (c):
          </note>
          <note>
            Fru talman! Tack, Christina Axelsson, för interpellationen. Den
            visar åter skillnaden mellan oppositionens och regeringens syn
            på infrastruktur i Stockholm. Vi har skapat stora möjligheter,
            via Carl Cederschiölds arbete, att knyta ihop Stockholmsregionen
            och skapa förutsättningar för väg- och järnvägsinfrastruktur och
            en förstärkning av kollektivtrafiken i regionen. Precis som Christina
            Axelsson också säger är det ett tydligt regionalt ansvar. Kommunernas
            delaktighet ligger som grund för regeringens ställningstagande.
            Regionen har naturligtvis ett ansvar att knyta ihop det till ett
            förslag, och det var regionens förslag att Skurubron skulle vara
            med i paketet i syfte att skapa möjlighet att finansiera Skurubron.
            Det är det underlaget som regeringen har valt att gå på. Det ser
            jag i allra högsta grad som ett tydligt demokratiskt arbete. Det
            arbetssättet är avgörande för att Stockholm får resultat av de
            stora satsningarna på att förbättra all infrastruktur här.
          </note>
          <note type="speaker">
            Anf. 64 CHRISTINA AXELSSON (s):
          </note>
          <note>
            Fru talman! Åsa Torstensson kan stå här och slå sig bröstet,
            men Åsa Torstensson vet att i det förslag till budget som vi socialdemokrater
            har lagt fram tillsammans med Vänsterpartiet och Miljöpartiet
            har vi lagt mer pengar på just infrastruktursatsningar i det här
            området. Men det tillhör en annan debatt; nu vill jag prata om
            Skurubron.
          </note>
          <note>
            Ministern säger att det här har kommit fram i förhandlingar tillsammans
            med Carl Cederschiöld. Ja, inledningsvis fanns i de statliga planerna
            en ny Skurubro med, sannolikt i slutet av planperioden. Men Moderaterna
            i Nacka och Värmdö valde då, 2007 alltså, att prioritera annat.
            Erik Langby ville satsa på tunnelbana till Nacka, och Jonas Nilsson,
            som då var ledare för Moderaterna i Värmdö, prioriterade ombyggnad
            av Grisslingerakan. Som ett led i förhandlingsarbetet gav Nacka
            och Värmdö kommuner i oktober 2007 ut en trafikbilaga som gick
            ut stort och brett både i Nacka och Värmdö och i övriga kommuner
            via en av våra morgontidningar. De båda kommunledningarna sade
            att de skulle stå för kommunal medfinansiering av den nya Skurubron.
            Sedan försvann den nya bron från statens åtagandeplan. Det är
            historien.
          </note>
          <note>
            Erik Langby fick inte med sig sina kamrater i norr och söder
            för en prioritering av tunnelbana till Nacka. Senare visade det
            sig att det förslag som fanns på exploateringsavgifter gjorde
            att det som man hade tänkt sig för Värmdös del försvann. Av detta
            bidde det så att säga inte ens en tummetott. Därför är det fortfarande
            två läger, två moderatledda kommuner som står på var sin sida.
            Den ena är beroende av den andra. Den ena har sagt att de inte
            vill ha en avgiftsfinansierad bro.
          </note>
          <note>
            Ministern säger att man kan åka på den gamla bron. Men för att
            komma till den gamla bron, som är tänkt att göras om till en lokalgata,
            måste man åka en väldigt lång omväg. Med tanke på det ministern
            tidigare pläderade för vad gäller miljöaspekter och annat är det
            inget bra alternativ. Det bästa är naturligtvis att man säger
            att den här bron får ingå i de stora satsningar som vi gör i Stockholmsområdet,
            lägger in Skurubron där och försöker hitta en framkomlig väg.
          </note>
          <note>
            Till syvende och sist är det väl ändå ministern som är ansvarig
            och ska ta beslutet om det ska bli några avgifter på Skurubron.
            Vi får inte glömma bort att efter Skurubron kommer man i ett område
            där man får betala trängselskatt. Det är inte så att man kommer
            ifrån avgifter, och det är inte min tanke heller.
          </note>
          <note>
            Men jag undrar: Hur tänker ministern göra vad gäller avgifter
            på Skurubron, som är ett bra exempel på en fråga där demokratin
            inte får tillräckligt stort utrymme?
          </note>
          <note type="speaker">
            Anf. 65 Statsrådet ÅSA TORSTENSSON (c):
          </note>
          <note>
            Fru talman! Jag har hela tiden varit tydlig med att medfinansieringen
            är ett resultat av en överenskommelse efter en lokal och regional
            diskussion. Så är det med Skurubron.
          </note>
          <note>
            Byggandet av den nya bron ingick i det förslag till länsplan
            för regional transportinfrastruktur för perioden 20102021 som
            det beslutades om. Det är det underlaget som Stockholms län presenterade
            i höstas, 2009. Enligt det förslaget ska Skurubron finansieras
            med vägavgifter. Med det underlaget har regeringen fastställt
            den ekonomiska ramen för länsplanen. Underlag för länsplan har
            alltså Stockholms län presenterat och lämnat ifrån sig. Därefter
            har regeringen fastställt den ekonomiska ramen för länsplanen.
            Länsplanen har slutligen fastställts av Länsstyrelsen i Stockholms
            län. Där finns det ett förbehåll för Skurubron, att riksdagen
            ska godkänna en lånefinansiering av den investeringen. Det kommer
            upp för beslut i riksdagen om någon vecka.
          </note>
          <note type="speaker">
            Anf. 66 CHRISTINA AXELSSON (s):
          </note>
          <note>
            Fru talman! Avslutningsvis: Nacka-Värmdö är en region i Stockholm
            där det växer så det knakar. Till Ormingelandet i Nacka och hela
            Värmdö kommun, öster om Stockholm alltså, finns det bara en väg,
            och den går över Skurusundet. Över Skurusundet har man en bro
            som behöver både renoveras och ersättas. Med anledning av de spännande
            lösningar som ministern ser framför sig och som ministern lägger
            fram förslag om vad gäller finansiering kan jag bara konstatera
            att där finns det inte utrymme för det kommunala självstyret i
            alla kommuner. Där blir någon överkörd. Jag tycker att det, inte
            minst ur trafiksäkerhetssynpunkt, är tråkigt att man inte mer
            bryr sig om vad de olika kommunerna säger.
          </note>
          <note>
            Moderaterna i Värmdö gör vad de kan för att förhindra detta.
            Jag tror att ministern har bättre tillgång till deras synpunkter
            än vad jag har. Jag tycker bara att det här ur demokratisynpunkt
            är konstigt.
          </note>
          <note type="speaker">
            Anf. 67 Statsrådet ÅSA TORSTENSSON (c):
          </note>
          <note>
            Fru talman! När vi har pratat om medfinansiering har jag varit
            tydlig med att det förutsätter delaktighet från kommuner och regioner,
            som har att ta ställning till medfinansieringsfrågan. Så har skett.
            Länsstyrelsen ansvarar för länsplanen. Det är regionen som är
            ansvarig för vilka projekt och objekt det ska vara och hur finansieringen
            ska gå till. Med utgångspunkt i Carl Cederschiölds gedigna arbete
            i och kring Stockholm kommer regeringen tillsammans med kommuner
            och regionen att lägga fram förslag för beslut om en stor satsning
            på väg, järnväg och kollektivtrafik, på ett sätt som oppositionen
            inte kan möta. Oppositionen kan inte heller ge svar på vad stockholmarna
            kan förvänta sig av oppositionen.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2009/10:376 om barnomsorg på obekväm
            arbetstid
          </note>
          <note type="speaker">
            Anf. 68 Utbildningsminister JAN BJÖRKLUND (fp):
          </note>
          <note>
            Fru talman! Hillevi Larsson har frågat arbetsmarknadsministern
            om han avser att verka för barnomsorg på obekväm arbetstid för
            småbarnsföräldrar med obekväma arbetstider och om han avser att
            verka för att i synnerhet kvinnor inte ska tvingas gå ned i arbetstid
            eller säga upp sig för att barnomsorgen inte är anpassad efter
            verkligheten. Vidare har hon frågat om ministern avser att vidta
            åtgärder så att barnen inte ska få sämre omsorg bara för att deras
            föräldrar arbetar på obekväma arbetstider och åtgärder så att
            inte enbart familjen, utan även det offentliga, förutsätts ta
            ansvar för barnomsorg på obekväm arbetstid. Slutligen har Hillevi
            Larsson frågat vad ministern avser att göra för att tillgodose
            behovet av barnomsorg på obekväm arbetstid för alla småbarnsföräldrar
            som behöver det.
          </note>
          <note>
            Arbetet inom regeringen är så fördelat att det är jag som ska
            svara på den här interpellationen om barnomsorg.
          </note>
          <note>
            Tillgången till god barnomsorg är en av grundförutsättningarna
            för att kvinnor och män ska kunna förena arbete och studier med
            familjeliv. Det är viktigt att såväl förutsättningarna för jämställdhet
            mellan kvinnor och män förbättras som att familjepolitiken präglas
            av ett tydligt barnperspektiv. Föräldrar ska också kunna känna
            sig trygga när det gäller sina barns omsorg, även om de arbetar
            andra tider än dagtid från måndag till fredag.
          </note>
          <note>
            Blandningen av lek, lärande och omsorg gör den svenska förskolan
            uppskattad och unik. Självklart går det inte att bedriva samma
            pedagogiska verksamhet på kvällar och nätter som till exempel
            förskolan erbjuder på dagtid. Omsorg på obekväm arbetstid kan
            dock erbjudas på ett kvalitativt bra sätt genom nattöppna förskolor,
            familjedaghem eller barnvårdare i det egna hemmet.
          </note>
          <note>
            Som jag tidigare har sagt här i kammaren ska föräldrar som har
            behov av omsorg utanför reguljär arbetstid få sitt behov prövat
            av kommunen. Regeringen behandlar frågan i förslaget till ny skollag
            som riksdagen kommer att rösta om inom kort. Där förtydligas att
            kommunen ska sträva efter att erbjuda omsorg för barn under den
            tid då förskola eller fritidshem inte erbjuds, i den omfattning
            det behövs med hänsyn till föräldrarnas förvärvsarbete och familjens
            situation i övrigt.
          </note>
          <note>
            Att sträva efter innebär enligt lagen att en kommun inte utan
            vidare kan avstå från att tillhandahålla sådan omsorg. Ambitionen
            måste vara att tillhandahålla kommunalt finansierad omsorg även
            under så kallad obekväm arbetstid för barn till föräldrar som
            har behov av det. Kommunen bör för varje ansökan om plats göra
            en individuell bedömning och besluta därefter. Det ska även vara
            upp till kommunen att besluta i vilka former verksamheten ska
            bedrivas samt tidpunkten för när kvällsomsorgen tar vid efter
            dagtid.
          </note>
          <note>
            Avslutningsvis noterar jag att Hillevi Larssons parti varken
            i sin följdmotion till skollagspropositionen eller i följdmotionen
            till regeringens vårbudget föreslår en generell rätt till barnomsorg
            på obekväm arbetstid.
          </note>
          <note type="speaker">
            Anf. 69 HILLEVI LARSSON (s):
          </note>
          <note>
            Fru talman! Den här frågan tycker jag är viktig av många olika
            anledningar. Den första och mest självklara är arbetslinjen. Det
            är självklart jättepositivt att kunna arbeta även om man har familj.
            Den andra anledningen är barnen. Det blir en väldigt osäker situation
            för barnen om de ska forslas runt mellan ens släkt och vänner
            och kanske till och med få följa med på jobbet. Även de barnen
            har ju rätt till kvalitet.
          </note>
          <note>
            Arbetslivet har förändrats mycket. Det blir allt vanligare med
            jobb på obekväm arbetstid. Det gäller inom vården, och det gäller
            inom handeln, där det dessutom allt oftare är kvällsöppet, och
            vi har hela kultursektorn och underhållningsindustrin. Det räcker
            att titta på vilka som jobbar där. Det är självklart en hel del
            småbarnsföräldrar.
          </note>
          <note>
            Utvecklingen har inte hängt med här, utan på många håll är barnomsorgen
            anpassad efter att man jobbar bara dagtid och vardagar. Det är
            till och med så illa att många känner att man måste gå ned till
            deltid för att hinna hämta innan dagis stänger. Det leder till
            en kvinnofälla, för det är ofta kvinnan som går ned på deltid.
            I värsta fall kanske man till och med tvingas tacka nej till jobb
            för att man helt enkelt inte får ihop det med barnomsorgen.
          </note>
          <note>
            I ett modernt samhälle måste självklart barnomsorgen vara anpassad
            efter föräldrarnas arbetstider, för själva poängen med barnomsorg
            är givetvis att barnen ska få god omsorg och pedagogisk utveckling.
            Men det råkar också vara så att barnomsorgen utnyttjas just när
            föräldrarna arbetar, och då måste den finnas även på obekväm arbetstid.
          </note>
          <note>
            Det som jag tycker är allra värst är att problemet har förvärrats.
            Makalösa föräldrar har frågat kommunerna i Sverige hur det ser
            ut med barnomsorg på obekväm arbetstid. Tidigare var det ungefär
            hälften av kommunerna som erbjöd barnomsorg på obekväm arbetstid.
            År 2009, alltså rätt nyligen, var det 60 procent av kommunerna
            som inte erbjöd barnomsorg på obekväm arbetstid. Läget har alltså
            försämrats. Dessutom har vi hög arbetslöshet, så det är liksom
            ett dubbelt problem.
          </note>
          <note>
            Regeringen vill inte lagstifta för att kräva att kommunerna ska
            göra någonting. Man vill inte heller skjuta till statsbidrag,
            vilket är en del i att kommuner med dålig ekonomi har svårt att
            klara uppdraget, och då blir det barnomsorg på obekväm arbetstid
            som de drar in. De kanske nätt och jämt lyckas erbjuda barnomsorg
            dagtid inom en viss tidsram så att föräldrar inte ska behöva vänta
            för länge, men det andra har de inte råd med. Därför skulle jag
            så klart önska dels ökade statsbidrag till kommunerna, dels en
            skärpning av lagen.
          </note>
          <note>
            Vi socialdemokrater har diskuterat den här frågan med Vänstern
            och Miljöpartiet. De är positiva till att fler ska få tillgång
            till barnomsorg på obekväm arbetstid, så jag tror att det är fullt
            möjligt att vi också kan lagstifta om det. Men jag hoppas ändå
            att frågan ska lösas så snabbt som möjligt för alla småbarnsföräldrars
            och alla de berörda barnens skull.
          </note>
          <note type="speaker">
            Anf. 70 CARINA HÄGG (s):
          </note>
          <note>
            Fru talman! Statsrådet! Det är en mycket angelägen fråga som
            Hillevi Larsson har lyft fram i sin interpellation som jag välkomnar.
            Jag välkomnar också att hon lyfte in Makalösa föräldrar.
          </note>
          <note>
            I dag kan föräldraskapet och familjebildningarna se väldigt olika
            ut. Arbetslivet ser alltmer olika ut. Vi månar om en arbetslinje,
            och vi månar om att barnen ska ha rätt till en förskola med god
            kvalitet. Alla de delarna hänger ihop, och ska så göra. Därför
            är det viktigt att förskolan är en del av barnens uppväxt och
            också att föräldrarna kan känna en trygghet i att förskolan finns
            där när man behöver den. Särskilt i dessa tider med olika examens-
            och sommaraktiviteter och planeringsdagar är det många föräldrar,
            inte minst i den här regionen, som vittnar om att det är väldigt
            svårt att kombinera ett aktivt yrkesliv med att vara förälder.
            Allt fler krav ställs på att det är föräldrarna som ska vara flexibla
            i förhållande till förskolan och inte tvärtom, att förskolan ska
            vara flexibel utifrån föräldrarnas och barnens behov. Det är en
            del i att regeringen inte tar sitt ansvar, men också att man har
            valt att prioritera skattesänkningar framför kvaliteten i skola
            och barnomsorg. Man pressar ut ansvar på föräldrarna som naturligt
            borde ligga på förskolan i stället.
          </note>
          <note>
            Det här är en fråga som jag inte kan se att man kan lösa på något
            annat sätt än att förskolan får de resurser som gör att man kan
            uppfylla de förväntningar vi har rätt att ha på den, men också
            att regeringen går från ord till att vara beredd att göra en lagreglering.
            Att en sådan inte kommer till bottnar naturligtvis i attityd.
          </note>
          <note>
            Jag tänker på Ove Andersson, en moderat, som ställd inför föräldrarnas
            protester mot nedläggningen av kommunens enda nattis svarade:
            Skaffa man sig barn är man förpliktad att ta hand om dem. Barnens
            omsorg är inte samhällets business.
          </note>
          <note>
            Jag tror att de här värderingarna finns som gör att man inte
            sätter ned foten och säger: Nej, vi vill ha en annan tingens ordning.
            Vi står på barnens sida och på de föräldrars sida som känner en
            stor trygghet i att ha en kvalitativt god barnomsorg på tider
            då man behöver arbeta.
          </note>
          <note>
            Det här löser sig inte av sig självt. Hillevi Larsson beskrev
            väl att det är en problematik som är växande och att det inte
            går åt rätt håll. Då måste en regering ta sitt ansvar.
          </note>
          <note>
            Regeringen har tidigare gått fram med snabba lagförslag som har
            varit ganska ogrundade. Vi har tidigare i dag hört att regeringen
            tror saker i stället för att visa konsekvensanalyser. Här har
            vi konsekvensanalyser och fakta. Nu är det bara för regeringen
            och statsrådet Björklund att gå till handling och skriva hur det
            ska regleras lagstiftningsmässigt.
          </note>
          <note type="speaker">
            Anf. 71 Utbildningsminister JAN BJÖRKLUND (fp):
          </note>
          <note>
            Fru talman! Både Hillevi Larsson och Carina Hägg argumenterar
            för att föräldrar ska ha rätt att få barnomsorg också på obekväm
            arbetstid, alltså nattis och vad det kallas i debatten. Jag kan
            dock konstatera att Socialdemokraterna inte föreslår det. Det
            finns inga sådana förslag från deras parti.
          </note>
          <note>
            Ni får övertyga ert eget parti först, Hillevi Larsson och Carina
            Hägg, och det finns nog ett skäl till att ni inte har lyckats
            med det: Det är en väldigt långtgående förändring ni föreslår.
          </note>
          <note>
            Den lilla statsbidragsökning som finns i det socialdemokratiska
            budgetalternativet och som ska vara ett stimulansbidrag till barnomsorg
            på obekväm arbetstid räcker inte tillnärmelsevis för att införa
            en rätt till detta, utan det är en spottstyver som anslås i jämförelse
            med vad kostnaderna skulle bli.
          </note>
          <note>
            Vidare skärper vi skollagen. Den 21 juni röstar riksdagen om
            regeringens förslag till ny skollag. Om förslaget går igenom kommer
            lagen att skärpas. Den blir skarpare än någonsin tidigare när
            det gäller att kräva att kommuner anstränger sig i situationer
            när föräldrar hör av sig och har detta behov. Den lag som nu föreslås
            av den borgerliga alliansregeringen, som ni förtalar så i era
            inlägg, är mycket strängare i dessa avseenden än den lag som gällde
            när det var socialdemokratisk regering. Det ställs alltså högre
            krav på kommunerna.
          </note>
          <note>
            Det finns ett skäl till varför varken socialdemokratiska regeringar
            eller alliansregeringen anser att man kan ha samma rätt till barnomsorg
            dygnet runt som man har på dagtid. Låt mig utveckla det något.
          </note>
          <note>
            Interpellanten uttryckte att barnomsorgen ska anpassas efter
            föräldrarnas arbetstider, punkt. Det fanns inget att problematisera.
            Jag vill dock komplettera det. När man får barn kan man som förälder
            inte utgå från att man i varje avseende kan leva exakt likadant
            som man gjorde innan man fick barn. Man måste kompromissa.
          </note>
          <note>
            Låt mig ta ett konkret exempel. Om man jobbar natt i vården och
            går till kommunen och kräver barnomsorg nattetid är det rimligt
            att kommunen säger: Har du kollat om du kan jobba dagtid i stället?
            Det är först om det inte går att lösa som det blir en diskussion
            med kommunen. Det är en fullt rimlig attityd som jag tror att
            de flesta kommuner har oavsett politisk styrning. Det är inte
            en obetingad rättighet att få barnomsorg på natten.
          </note>
          <note>
            Visst finns det ensamstående föräldrar; man kan ha skilt sig
            och så vidare. De flesta barn har dock trots allt två föräldrar.
            Att pappan har flyttat fråntar honom inte ansvar. Även fäder som
            inte bor med sina barn har ansvar för att ta hand om sina barn.
            Det är inte så att bara för att man har skilt sig ska samhället
            gå in och ta pappans ansvar. Här måste vi också vara tydliga och
            säga: Här finns en pappa; han ska också ta ansvar.
          </note>
          <note>
            Har en arbetsgivare många anställda och kräver att de ska arbeta
            kvällar och nätter kan man diskutera arbetsgivarens ansvar för
            att hjälpa till att ordna barnomsorg. Allt är inte samhällets
            ansvar. Så resonerar både borgerliga och socialdemokratiska kommuner.
          </note>
          <note>
            Man kan inte bara säga att förskolorna ska hålla öppet dygnet
            runt, utan man måste kunna problematisera det. Ert eget parti
            gör detta, även om ni två är väldigt långtgående. Det är inte
            riktigt så enkelt, och de budgetpengar som anslås i er budgetmotion
            räcker inte på långa vägar till den höga ambitionsnivå ni här
            argumenterar för.
          </note>
          <note type="speaker">
            Anf. 72 HILLEVI LARSSON (s):
          </note>
          <note>
            Fru talman! Jag tror att de allra flesta småbarnsföräldrar sätter
            sina barn främst. Det förändrar livet att få barn. De flesta vill
            inget hellre än att kompromissa. Problemet är att arbetsgivarna
            sällan är lika villiga att kompromissa.
          </note>
          <note>
            Jag har ett konkret fall från vården i Skåne. En kvinna som jobbade
            på ett sjukhus fick barn. När hon kom tillbaka från föräldraledigheten
            uppstod ett dilemma. På den här arbetsplatsen delade man på nattpassen
            eftersom det var mest rättvist. Arbetsgivaren gav kvinnan en tidsfrist.
            Hade hon inte löst problemet med barnomsorg inom en viss tid skulle
            hon bli uppsagd. Under tiden fick hennes kolleger rycka in och
            ta fler kvälls- och nattpass. När tiden gick ut hade hon inte
            lyckats ordna barnomsorg eftersom det inte fanns någon att tillgå,
            och hon blev uppsagd. Då gällde det att hitta ett nytt jobb, men
            är man utbildad inom vården har många jobb dessa villkor. Det
            är inte så lätt att hitta ett annat jobb med andra arbetstider.
          </note>
          <note>
            Det är lätt att säga att arbetsgivaren ska ta ett ansvar, men
            i praktiken är det arbetsgivaren som bestämmer arbetstiderna.
            Det är inte heller så roligt för de kolleger som inte har småbarn
            att de alltid ska behöva jobba kväll och natt. Det kan vara jobbigt
            nog att ha obekväm arbetstid.
          </note>
          <note>
            Problemet är att det blir den enskilde småbarnsföräldern som
            drabbas i praktiken och tvingas ge sig ut att söka ett nytt jobb
            utan någon garanti att hitta ett. Därför är det samhällets ansvar
            att fixa barnomsorgen.
          </note>
          <note>
            Det är också bra för kommunernas ekonomi. Ju fler som arbetar
            och betalar skatt, desto mer resurser har kommunen att ordna både
            vanlig barnomsorg och barnomsorg på obekväm arbetstid.
          </note>
          <note>
            Det är svårt att sätta en exakt gräns. Öppettiderna brukar vara
            717. De tiderna kanske gällde förr i tiden. I dag är det dock
            många jobb som slutar kl. 17, och det räknas inte som obekväm
            arbetstid. Då kan det bli problem att hämta barnen. Det förekommer
            även att förskolor stänger redan kl. 16, och då tvingas man gå
            ned till deltid. Samtidigt har regeringen ett krav på att man
            ska jobba heltid. Det rimmar alltså illa.
          </note>
          <note>
            Att man ska tvingas ta ett jobb med pendlingsavstånd ställer
            också till problem. Har man en timmes pendling fram och tillbaka
            hinner man inte hämta på dagis innan det stänger. Arbetslinjen
            och barnomsorgen krockar här. Man kan inte bara lämna över ansvaret
            till den enskilde arbetstagaren att kompromissa, för det kan han
            eller hon inte mot arbetsgivarens vilja.
          </note>
          <note>
            Vad innebär det i praktiken att arbetsgivaren ska fixa barnomsorg?
            Ska även en mindre arbetsplats erbjuda barnomsorg? Då skulle jag
            vilja se en tvingande lagstiftning på det från regeringen. Det
            är ett vansinnigt förslag, men något måste göras. Det kan inte
            vara så att den enskilde småbarnsföräldern ska drabbas eller samhället,
            för att färre jobbar.
          </note>
          <note type="speaker">
            Anf. 73 CARINA HÄGG (s):
          </note>
          <note>
            Fru talman! Regeringen har valt att lägga fokus på vårdnadsbidraget
            som är en helt annan linje än den arbetslinje som vi förespråkar.
            Vi ser att det här är ett problem på arbetsplatserna, för de enskilda,
            för föräldrarna och för barnen. Många runt barnfamiljerna försöker
            ställa upp och hjälpa till, men i dag bor man inte alldeles nära
            varandra om man någonsin har gjort det. Det är ganska orimligt
            att ha det på det sättet.
          </note>
          <note>
            Nästan en tredjedel av alla barn i Sverige växer i dag upp med
            föräldrar som separerat eller aldrig bott ihop. Många tar om möjligt
            ett gemensamt ansvar, men en majoritet av barnen bor med en ensamstående
            mamma. Denna grupp har det betydligt tuffare än sammanboende par
            att få livet att gå ihop och drabbas hårt av begränsningar i förskolans
            öppettider. Det försvårar ytterst också för den här gruppen småbarnsmammor
            att komma ut och få en fast förankring på arbetsmarknaden.
          </note>
          <note>
            Även föräldrar som inte arbetar dagtid är i behov av nya flexibla
            lösningar. Barnomsorg på kvällar, nätter och helger är en nödvändighet
            för många familjer. När jag var yngre kunde jag se att barn fick
            följa med sina föräldrar på nattpassen och sova i något sidorum.
            Jag trodde att den tiden var förbi. Nu ser jag att det ökar. När
            man talar med föräldrar i telefon hör man dem ofta säga: Jag har
            fått ta med mig barnen till arbetet i dag. Det kan ju vara roligt
            någon gång, men det är inte den bästa lösningen. Detta är något
            som regeringen tydligen känner sig nöjd med.
          </note>
          <note>
            År 2007 var endast 2 300 barn inskrivna för tillsyn på obekväm
            arbetstid. Över hälften av kommunerna saknar helt sådan omsorg.
            Uppgifter från LO visar att drygt hälften av LO-kvinnorna med
            barn har oregelbunden arbetstidsförläggning. Det är ofta de som
            inte så lätt kan flexa ut. Det är inte de som lättast kan ta med
            sig barnen till arbetet en dag när det kör ihop sig. Det är också
            en fråga om män och kvinnor och vilken yrkesgrupp man tillhör.
            Vi behöver en lagstiftning. Det är vad vi har kommit fram till.
          </note>
          <note type="speaker">
            Anf. 74 Utbildningsminister JAN BJÖRKLUND (fp):
          </note>
          <note>
            Fru talman! Det blir en skarpare lagstiftning nu. Det är väl
            bra. Jag noterar att de båda debattörerna i sina inlägg förespråkar
            en mer långtgående lagstiftning än vad deras parti motionerar
            om. Det får de naturligtvis gärna göra, men jag noterar att inte
            heller Socialdemokraterna föreslår en förändring av lagstiftningen
            åt det håll som de båda debattörerna förespråkar.
          </note>
          <note>
            Man måste väga olika saker mot varandra. Det ni föreslår är en
            reform som är väldigt dyr, nämligen att ge föräldrar en generell
            rätt till barnomsorg också på obekväm arbetstid. Jag utesluter
            inte att en hel del människor skulle utnyttja det. Ni tar ju upp
            frågan för att ni tror att det finns ett behov av det. Det gör
            det säkert. Det är därför det blir dyrt, och det är därför socialdemokratiska
            regeringar i alla tider har sagt nej till detta. Vi skärper lagstiftningen
            men det blir ingen obetingad rätt till barnomsorg. Det måste prövas
            mycket strängt.
          </note>
          <note>
            Jag vill föra in en parameter som ni inte har nämnt. Vi diskuterar
            detta som om förskolan bara handlar om att barnen ska ha passning
            och tillsyn. Förskolan är en pedagogisk verksamhet som har mål
            i läroplanen för barnens utveckling. Ni måste vara klara över
            att man inte når de målen nattetid. Om man har barnpassning på
            natten handlar det om att barnen ska sova i närvaro av en vuxen.
            Det betyder att barnen ska vara i förskolan dagtid för att nå
            målen i läroplanen, och sedan ska de också vara i barnomsorgen
            nattetid.
          </note>
          <note>
            Jag vill varna för att vi bygger ut en verksamhet där barnen
            under huvuddelen av dygnets timmar befinner sig i samhällets omsorg.
            Det är ytterligare en aspekt på detta. Man måste något fundera
            över var gränserna för åtagande går mellan samhället och föräldrarna.
          </note>
          <note>
            Som jag har sagt i interpellationssvaret tycker jag att vi ska
            flytta fram positionerna. Vi ska skärpa kraven på kommuner att
            ta hänsyn. Det får inte vara så att en del kommuner kan säga att
            man inte erbjuder detta över huvud taget och inte ens prövar när
            föräldrar ansöker. När föräldrar säger att de har behov ska de
            ha rätt att få sin sak prövad och bedömd. Att införa en generell
            rätt till barnomsorg på obekväm arbetstid på nätter, helger och
            så vidare är ett väldigt långtgående förslag och jag noterar att
            inget av regeringsalternativen i höstens val lovar att genomföra
            en sådan förändring.
          </note>
          <note type="speaker">
            Anf. 75 HILLEVI LARSSON (s):
          </note>
          <note>
            Fru talman! Jag håller med om att förskolan inte bara handlar
            om barnomsorg när föräldrarna arbetar. Det finns även viktiga
            pedagogiska mål. Det förvånar mig att regeringen inför vårdnadsbidrag.
            Det är ju en uppmuntran till att stanna hemma med barnen. Under
            de tre första åren som det handlar om händer det väldigt mycket.
            Det finns mycket pedagogisk utveckling att hämta där. Jag kan
            utgå från min egen situation. Min dotter är två år och har gått
            på förskolan ett bra tag och utvecklats oerhört väl. Vi kunde
            inte ge henne den stimulansen hemma som hon har fått på förskolan.
            Det rimmar lite illa att utmåla barnomsorg på obekväm arbetstid
            som ett hot mot den pedagogiska utvecklingen när man samtidigt
            uppmuntrar till vårdnadsbidrag.
          </note>
          <note>
            Det är få föräldrar som jobbar enbart nattetid. Ofta har man
            en del kvälls- och nattpass. Då behöver barnen omsorg. Självklart
            behövs det även dagtid. Det kan också handla om oregelbunden arbetstid.
            Jag tror inte att det kommer att bli något problem att fylla behovet.
            Även kvällsverksamheten, att läsa godnattsagor för barnen, kan
            vara väldigt pedagogiskt utvecklande. Ett sådant innehåll är inte
            uteslutet ur nattbarnomsorgen.
          </note>
          <note>
            Ungefär 40 procent av kommunerna erbjuder barnomsorg på obekväm
            arbetstid. Vad jag vet har det inte inneburit någon katastrof
            för barnen och att de totalt har missat sin pedagogiska utveckling.
            Både kommunerna, föräldrarna och barnen är nöjda. Det visar väl
            att det går att genomföra detta. Jag hoppas på ökade statsbidrag
            till kommunerna för att genomföra det samt skärpt lagstiftning.
          </note>
          <note type="speaker">
            Anf. 76 JASENKO OMANOVIC (s):
          </note>
          <note>
            Fru talman! Alla föräldrar som jag har träffat, känner och har
            hört om vill ha mer tid med sina barn, särskilt när de är så små
            att de går i förskolan. Ministern säger att föräldrarna ska ta
            större ansvar och ta fajten på arbetsplatsen, både med arbetsgivaren
            och sina kolleger, för att ändra arbetstiden och styra vilken
            arbetstid de ska ha. Det är lite olyckligt att uttala att man
            vill lyfta över det ansvaret på föräldrarna. Vi har faktiskt stora
            problem på arbetsmarknaden för att småbarnsföräldrar diskrimineras.
            En del arbetsgivare ser på småbarnsföräldrar som en belastning
            på arbetsplatsen. Om man till det lägger att de får kräva vilken
            tid de vill jobba blir det väldigt olyckligt för många småbarnsföräldrar.
          </note>
          <note>
            Ministern sade också att arbetsgivare kan ta större ansvar för
            omvårdnaden och att samhället inte alltid behöver stå för det.
            Jag tolkar det som att Ikea ska ha en förskola och att Ericsson
            ska ha en förskola. Jag skulle vilja att ministern förklarar om
            det var det ministern menade. Ska vi på varje köpcentrum ha en
            Ikea förskola där de som jobbar på Ikea kan lämna sina barn? I
            Birsta till exempel, utanför Sundsvall, skulle man ha en förskola
            för alla som jobbar på Ikea och i andra affärer där. Det vore
            intressant att höra om jag har tolkat det fel. Jag vill att ministern
            förklarar det.
          </note>
          <note>
            Även om man har barnomsorg på obekväm tid handlar det om lika
            många timmar. Det är inte som statsrådet sade att huvudansvaret
            kommer att ligga på samhället. Föräldrar jobbar ju 40 timmar.
            De 40 timmarna kan hamna en söndag, en kväll eller en natt. Det
            är det som frågan handlar om. Man ska ha möjlighet till barnomsorg
            just när man jobbar och bidrar till tillväxten i landet. Man ska
            känna att samhället ställer upp just den natt eller söndag då
            man måste gå och jobba. Det innebär inte att det huvudsakliga
            ansvaret ligger på samhället utan det ligger på föräldrarna, förutom
            de max 40 timmar i veckan då man jobbar.
          </note>
          <note type="speaker">
            Anf. 77 Utbildningsminister JAN BJÖRKLUND (fp):
          </note>
          <note>
            Fru talman! Under eftermiddagen kommer jag att stå här länge
            och svara på olika socialdemokraters interpellationer. Jag kan
            säga att i princip nästan varenda interpellation innebär nya utgifter
            för staten om man skulle följa det som föreslås. Det är bara det
            att det inte för något av de förslag som man argumenterar för
            finns täckning i det socialdemokratiska budgetalternativet.
          </note>
          <note>
            Ett stimulansbidrag till barnomsorg på obekväm arbetstid på den
            nivå som ni i oppositionen föreslår räcker inte tillnärmelsevis
            till det som ni argumenterar för. Ni argumenterar för en rätt
            till barnomsorg på obekväm arbetstid. Men ett sådant förslag finns
            inte i era motioner. Det är väl bra att ni argumenterar för det,
            men det skulle vara mer trovärdigt om ni också berättade hur kostnaderna
            för det ska täckas, hur det ska betalas. Då skulle det bli en
            mycket trovärdigare och en intressant diskussion, för då måste
            kostnaden vägas mot kostnaden för annat. Jag noterar alltså att
            ni när ni själva prioriterar i er budget inte prioriterar det
            som ni argumenterar för här i debatten.
          </note>
          <note>
            Det är inte så att man bara för att man blir förälder blir ett
            mähä som inte kan säga ifrån. Det är klart att föräldrar jag är
            själv småbarnsförälder varenda dag funderar på hur man ska få
            almanackan och klockan, tiden, att gå ihop med alla aktiviteter
            man vill ägna sig åt. Självklart för många föräldrar en dialog
            med sin arbetsgivare om arbetstider och så vidare. Om man är på
            en arbetsplats med skiftarbete till exempel i vården, som här
            nämnts; vården måste ju vara i gång hela dygnet kan man när barnen
            är som allra minst be om att, ifall detta är möjligt, få förlägga
            sin arbetstid så att det något så när passar från barnomsorgssynpunkt
            och så att man kan ta hand om sina barn.
          </note>
          <note>
            Det sägs här att det skulle vara främmande för föräldrar att
            göra på det sättet. Så tror jag inte alls att det är, utan jag
            tror att de flesta tänker så och vill göra så. Många gör det också.
            Här nämns det att 40 kommuner i dag erbjuder omsorg på obekväm
            arbetstid. Jag har inte räknat, men uppgiften stämmer säkert.
            Jag var själv i en massa år skolkommunalråd i en kommun som erbjöd
            det, nämligen i Stockholms stad. Men inte ens där var detta en
            allmän rätt. I stället sker en ytterst sträng prövning. Om personen
            i fråga själv kan ordna barnomsorg på annat sätt med anhöriga
            exempelvis måste man göra det. Det som det här talas om är en
            yttersta utväg.
          </note>
          <note>
            Det ni argumenterar för är alltså väldigt långtgående. Det vore
            mer intressant om ni var beredda att betala för de reformer som
            ni argumenterar för.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2009/10:387 om folkhögskolelärares
            behov av Lärarlyftet
          </note>
          <note type="speaker">
            Anf. 78 Utbildningsminister JAN BJÖRKLUND (fp):
          </note>
          <note>
            Fru talman! Thomas Strand har frågat vad jag avser att göra för
            att även yrkesverksamma och behöriga lärare inom folkhögskolan
            ska omfattas av lärarlyftssatsningen.
          </note>
          <note>
            Lärarlyftet, som påbörjades 2007, är en satsning från regeringens
            sida. Syftet är dels att göra det möjligt för behöriga, verksamma
            lärare att stärka och utveckla sin ämnesteoretiska och ämnesdidaktiska
            kompetens, dels att i en förlängning öka elevernas måluppfyllelse.
            Motivet för denna satsning, liksom för en rad andra åtgärder,
            är att resultaten i svensk skola måste förbättras.
          </note>
          <note>
            Tillsammans med studieförbunden gör folkhögskolorna värdefulla
            insatser inom en rad områden. För sitt angelägna arbete tilldelas
            folkbildningen årligen ett betydande statligt stöd. Under år 2010
            uppgår statsbidraget till över 3,2 miljarder kronor. Det åligger
            Folkbildningsrådet att fördela medel till såväl folkhögskolor
            som studieförbund utifrån särskilda resursfördelningsmodeller.
            Hur resurserna sedan används, till vilken typ av insatser de används,
            är en fråga för folkbildningsaktörerna själva. Den stora handlingsfrihet
            som staten har anförtrott folkbildningen ger goda förutsättningar
            att prioritera exempelvis lärarfortbildning.
          </note>
          <note>
            Den pågående satsningen, Lärarlyftet, är främst riktad till lärare
            som är anställda hos en offentlig huvudman eller av en huvudman
            för en fristående skola. Lärarna ska vara behöriga att anställas
            utan tidsbegränsning. I nuläget har jag inte för avsikt att verka
            för att denna inriktning ändras.
          </note>
          <note type="speaker">
            Anf. 79 THOMAS STRAND (s):
          </note>
          <note>
            Fru talman! Jag vill tacka utbildningsministern för svaret på
            min interpellation. Jag har frågat om utbildningsministern är
            beredd att låta lärare inom folkhögskolan få delta i Lärarlyftet.
            Jag hade hoppats att jag och vi alla här skulle få ett positivt,
            ett jakande, svar, men det har vi inte fått. Det tycker jag är
            synd.
          </note>
          <note>
            Utbildningsministern säger att han i nuläget inte har för avsikt
            att inkludera folkhögskolelärarna i Lärarlyftet. Jag väljer att
            tolka det lite positivt och hoppas att denna vår debatt kan leda
            till att utbildningsministern inser att det finns många goda skäl
            och argument för att låta även lärare i folkhögskolan få delta
            i Lärarlyftet.
          </note>
          <note>
            Utbildningsministern och jag är överens om att Sverige ska ha
            världens bästa lärare. Jag tror att vi båda är övertygade om att
            det är det överlägset främsta målet inom hela utbildningssektorn
            detta för att vi ska lyckas med all utbildnings viktigaste uppdrag:
            att ge gedigna kunskaper som en grund för ett livslångt lärande.
          </note>
          <note>
            Vi behöver lärare som kan fånga lusten till lärande, som kan
            entusiasmera och som kan få unga människor att, efter förmåga,
            maximalt utvecklas. Detta är mycket viktigt, speciellt för dem
            som inte hemifrån har med sig en studietradition.
          </note>
          <note>
            I Sverige har vi olika slags skolformer och lärarkategorier.
            Vi har förskola, grundskola, gymnasium och vuxenutbildning. Vi
            har också 150 olika folkhögskolor. Flera är landstingsägda, men
            majoriteten ägs av olika folkrörelser.
          </note>
          <note>
            Folkhögskolan är en viktig aktör för att stärka det livslånga
            lärandet i Sverige. Folkhögskolan har spelat, och spelar, en stor
            roll för vuxenutbildningen. Det vet både jag och utbildningsministern.
            Lärare inom gymnasieskolan, inom kommunal vuxenutbildning och
            inom sfi har nu möjlighet till fördjupade och breddade kunskaper
            och kan då vara verksamma som lärare. Folkhögskolelärare gör ungefär
            samma saker. De jobbar med gymnasiekompetens, med vuxenutbildning
            och med sfi. Men de förvägras rätten att vara med i Lärarlyftet.
            Jag förstår inte skillnaden där.
          </note>
          <note>
            Jag blir inte riktigt klok på skälet till att säja nej till folkhögskolelärarna
            speciellt då med tanke på den ekonomiska argumenteringen. I princip
            är det ingen skillnad. Staten ger kommunala skolor och fristående
            skolor statsbidrag via kommunbidraget, och staten ger folkhögskolor
            statsbidrag via Folkbildningsrådet. Principiellt är det, som sagt,
            lika där.
          </note>
          <note>
            Utöver detta kommer lärarlyftssatsningen öronmärkta pengar för
            att stimulera lärare till att utbilda sig, förkovra sig, och få
            en bättre ämneskompetens. Jag tycker att det borde vara exakt
            likadant för folkhögskolelärare. I stort sett jobbar de med samma
            saker som andra lärare, och pengarna fördelas på samma sätt öronmärkta
            pengar.
          </note>
          <note>
            Utbildningsministern vill inte ändra på huvudinriktningen, vilket
            framgår av svaret. Men jag menar att om man så att säga släpper
            på folkhögskolelärare ändras inte därmed huvudinriktningen, för
            de är ingen stor grupp lärare. Dessutom finns det platser och
            till och med pengar över. Varför då säga nej till just folkhögskolelärare?
          </note>
          <note type="speaker">
            Anf. 80 Utbildningsminister JAN BJÖRKLUND (fp):
          </note>
          <note>
            Fru talman! Lärarlyftet gäller ett antal kurser på universitetet.
            En historielärare kan läsa historia där. En engelsklärare kan
            läsa mer engelska och så vidare. Det är kurser som finns på universitetet,
            och de kurserna är öppna för alla så det finns absolut inga hinder
            för folkhögskolelärare att söka till dessa kurser.
          </note>
          <note>
            Thomas Strand övertolkade mig om han uppfattade mitt svar så
            att folkhögskolelärare inte ska få gå på dessa kurser. Det får
            de absolut göra. De får söka till dem och antas sedan på samma
            villkor som alla andra.
          </note>
          <note>
            Frågan är hur det ska finansieras. Vi finansierar folkhögskolor
            och det allmänna skolväsendet i Sverige på olika sätt. Folkhögskolorna
            finansieras via anslag till Folkbildningsrådet, och Folkbildningsrådet
            fördelar resurserna.
          </note>
          <note>
            Avsikten med denna konstruktion har varit att folkbildningssektorn
            själv mycket mer ska avgöra och säga hur man vill att resurserna
            ska användas. Vi avstår från att gå in och detaljstyra hur folkhögskolorna
            använder sina resurser. Man får alltså resurser. Vill man använda
            dessa till lärarfortbildning är det fritt fram att köpa dessa
            kurser till sina lärare; där är det inga problem. Man är således
            mycket välkommen att studera på exakt samma kurser på universiteten
            som andra. Men betalningen måste avgöras av folkbildningen själv.
          </note>
          <note>
            Thomas Strand säger att de anslagit extra pengar till Lärarlyftet.
            Poängen är att vi höjt anslaget till Folkbildningsrådet. Det höjdes
            rätt rejält. Det var en av de största anslagshöjningarna regeringen
            gjorde i sin första budget 2007, den till folkbildningen. Resurspåslag
            har Folkbildningsrådet alltså fått. Om de vill använda pengarna
            till fortbildning av sina lärare får de göra det. Om de vill använda
            dem till någonting annat får de göra det.
          </note>
          <note>
            Jag har inte för avsikt att gå in och binda upp delar av folkbildningens
            resurser genom att säga att en viss summa måste användas till
            just Lärarlyftet. En grundidé för hur vi ska styra olika saker
            har varit att det offentliga skolväsendet med gymnasier och grundskolor
            styrs genom lagar, regler, förordningar, läroplaner, betyg och
            allt vad det är. Folkhögskolor har velat upprätthålla en större
            frihet, och vi har i Sverige varit överens om att de får en större
            frihet.
          </note>
          <note>
            Vi kunde naturligtvis öronmärka en viss del av folkbildningssektorns
            pengar och säga att de ska användas till lärarfortbildning, men
            det gör vi inte eftersom vi tycker att folkbildningssektorn själv
            ska få avgöra det.
          </note>
          <note type="speaker">
            Anf. 81 THOMAS STRAND (s):
          </note>
          <note>
            Fru talman! Jag har varit verksam inom folkbildningen i 16 år
            och vet därför mycket väl att folkbildningens frihet ligger folkbildarna
            varmt om hjärtat. På den punkten råder det inga skiljaktigheter
            mellan utbildningsministern och mig. Jag har inte påstått att
            utbildningsministern sagt att man inte får kurser vid universitetet.
            I stället handlar det om finansieringen.
          </note>
          <note>
            Jag menar att det egentligen inte har med folkbildningens frihet
            att göra. Folkbildningsrådet är nämligen ett organ i myndighets
            ställe som fördelar pengar. Statsbidrag går till kommunsektorn
            för att stödja kommunala skolor och fristående skolor. Statbidrag
            går även till folkbildningen för utbildningssatsningar. De går
            till Folkbildningsrådet som fördelar dem vidare. Jag menar därför
            att man kan jämställa Folkbildningsrådet med kommunerna när det
            gäller att fördela pengarna.
          </note>
          <note>
            Lärarlyftssatsningen är en öronmärkning just för att utveckla
            läraryrket. Därför är det lite märkligt att inte folkhögskolelärare,
            som är utbildare lärare, som gått på högskola och är behöriga,
            också skulle kunna ta del av Lärarlyftet, de öronmärkta pengarna.
            Det vore att ha en helhetssyn på utbildningen vuxenutbildning,
            sfi och så vidare.
          </note>
          <note>
            När det gäller stödet till folkbildningen var det den socialdemokratiska
            regeringen som jobbade fram propositionen som sedan fick konsekvenser,
            de 400 miljonerna extra. Det är alltså inte bara utbildningsministern
            och den borgerliga regeringen som ligger bakom den, utan propositionen
            kommer ytterst från s-regeringen. Den fick också ett starkt stöd
            i riksdagen, vilket är riktigt och bra. Folkhögskolorna jobbar
            med gymnasiekompetens, vuxenutbildning, sfi.
          </note>
          <note>
            En viktig sak för folkhögskolorna är att bekämpa arbetslösheten.
            Vi har i dag en massarbetslöshet i Sverige. Arbetslöshetssiffrorna
            närmar sig 10 procent. Under den borgerliga regeringstiden har
            vår arbetslöshet ökat mer än genomsnittet i EU. Det är förfärande
            siffror vi ser beträffande ungdomsarbetslösheten. Den ligger på
            omkring 30 procent.
          </note>
          <note>
            Vi vet sedan tidigare att folkhögskolorna varit en viktig aktör
            i bekämpandet av arbetslösheten. Vi kan gå tillbaka till tiden
            för Kunskapslyftet. Särskilt folkhögskolorna gjorde en stor insats
            för att bekämpa arbetslösheten. Även det vore ett argument för
            att släppa fram dessa lärare så att de kunde bredda sin kompetens
            och arbeta för att bekämpa massarbetslösheten, särskilt den bland
            ungdomar.
          </note>
          <note>
            Tyvärr företräder utbildningsministern en regering som har en
            ganska passiv jobbpolitik. Man började mandatperioden med att
            ta bort en hel del pengar från vuxenutbildningen. Man såg till
            att dramatiskt minska antalet arbetsmarknadsutbildningar. Ungdomar
            som i dag går till Arbetsförmedlingen får vänta minst tre månader
            innan de får en aktiv åtgärd. Mycket talar alltså för att även
            folkhögskolor kan göra en bra insats genom att jobba med gymnasiekompetens,
            sfi, vuxenutbildning. De är bra aktörer i bekämpningen av arbetslösheten.
          </note>
          <note>
            Jag ser inga principiella hinder för att säga nej till satsningen.
            Det finns pengar i den budget utbildningsministern lagt fram.
            Och det finns platser.
          </note>
          <note type="speaker">
            Anf. 82 Utbildningsminister JAN BJÖRKLUND (fp):
          </note>
          <note>
            Fru talman! Det var ett inlägg av interpellanten som handlade
            om alla möjliga samhällsfrågor. Jag tror att jag avgränsar mitt
            inlägg till det som interpellationen handlar om, nämligen folkhögskolelärarnas
            fortbildning.
          </note>
          <note>
            Jag håller med om att folkhögskolorna är en utmärkt skolform
            för yngre människor, de som går på folkhögskola har i regel lämnat
            tonåren, för den kategori som ibland har ett skolmisslyckande
            bakom sig och behöver ta igen det. Folkhögskolorna är en utmärkt
            skolform för många av de elever som haft svårt i grundskolan och
            gymnasiet. De som väljer att i 2530-årsåldern gå på folkhögskola
            är ofta mer motiverade än de var när de en gång i tiden gick i
            gymnasiet, och de presterar ofta bättre. De pedagogiska formerna
            är anpassade till dem. Jag håller helt med interpellanten om folkhögskolan
            som ett viktigt komplement.
          </note>
          <note>
            Folkhögskolelärarna är jätteviktiga i sammanhanget. Men nu talar
            vi inte om det. Nu talar vi om ifall staten ska styra folkhögskolorna.
            Vi har varit överens om, vilket Thomas Strand också vidimerade,
            att folkhögskolorna ska ha stor frihet. Då säger Thomas Strand:
            Ja, men här bör friheten inte finnas. Här ska staten gå in och
            tala om att man ska använda dessa pengar till lärarfortbildning.
          </note>
          <note>
            Från regeringens sida säger vi att vi inte vill gå in och styra
            på det sättet. Vi styr så när det gäller det offentliga skolväsendet,
            grundskolor och gymnasier. Där styr vi så, men folkhögskolorna
            har vi inte velat styra så. Det finns en bred enighet i Sverige
            om att vi inte ska göra det.
          </note>
          <note>
            I stället finns ett folkbildningsråd. Thomas Strand kallar det
            för en myndighet, men vi vet båda att det är något slags mellanting.
            Det är myndighet i en mening, men i en annan mening utses Folkbildningsrådet
            av folkbildningsorganisationerna själva. Det är dels statens företrädare
            gentemot folkhögskolor och annat, dels folkhögskolornas företrädare
            gentemot staten. Folkbildningsrådet har makten att fördela resurserna
            till folkbildningssektorn. Hela idén med det är att utbildningsministrar
            och riksdagsmän inte ska gå in och peta i hur resurserna fördelas
            och säga att vi ska öronmärka pengar till fortbildning. Det ska
            folkbildningen själv få avgöra.
          </note>
          <note>
            Jag håller med om folkbildningens viktiga roll i Sverige, den
            som Thomas Strand beskriver, men jag är mer angelägen om att slå
            vakt om folkbildningens frihet än vad interpellanten verkar vara.
          </note>
          <note type="speaker">
            Anf. 83 THOMAS STRAND (s):
          </note>
          <note>
            Fru talman! Jag sade inte att Folkbildningsrådet är en myndighet.
            Jag sade att man i myndighets ställe fördelar pengar. Det är en
            viss skillnad.
          </note>
          <note>
            När det gäller folkbildningens frihet ska jag gärna ta en debatt
            med utbildningsministern. Jag har jobbat med det så länge att
            jag vet vad det handlar om. Utbildningsministern gör detta till
            en diskussion om folkbildningens frihet när det i själva verket
            handlar om finansiering av folkbildning och skolverksamhet. Folkbildningen
            får pengar av staten även i dag, och det är under folkbildningens
            frihet.
          </note>
          <note>
            Samma sak gäller lärarfortbildningen. Om regeringen säger att
            även lärare i folkhögskolorna får vara med i Lärarlyftet innebär
            det inte en inskränkning i folkhögskolornas frihet. Folkhögskolorna
            har lämnat en skrivelse till utbildningsministern och begärt att
            få vara med. Det är varken jag eller utbildningsministern som
            vet bäst när det gäller folkbildningens frihet utan folkhögskolorna,
            aktörerna, själva. När de inte räds att lämna in en skrivelse
            och begära att få vara med i Lärarlyftet blir det hela lite märkligt.
            Den diskussionen faller platt till marken. Om man som lärare får
            vara med i projektet väljer man fritt vilka kurser man går, och
            man väljer fritt om man vill avstå. Friheten finns således.
          </note>
          <note>
            Jag tror att det finns en annan bevekelsegrund. Jag har bett
            riksdagens utredningstjänst titta på hur mycket pengar som gått
            till Lärarlyftet. Utbildningsministern vill att 30 000 lärare
            ska vara med i projektet. Hittills har 11 000 deltagit. Det har
            alltså inte varit någon rusning, tyvärr får jag säga, för det
            är en bra satsning, och mycket pengar har avsatts till det. Föregående
            år förbrukades ungefär 60 procent av pengarna. Jag menar därför
            att finansiering inte heller är något skäl. Likaså faller talet
            om frihet ganska platt till marken.
          </note>
          <note type="speaker">
            Anf. 84 Utbildningsminister JAN BJÖRKLUND (fp):
          </note>
          <note>
            Herr talman! Nu kommer vi till pudelns kärna. För Thomas Strand
            är detta ett sätt att öka anslagen till folkbildningen. Thomas
            Strand argumenterar för att statens medel i större utsträckning
            än i dag ska användas till att fortbilda folkhögskolelärare. Då
            säger jag: Gör det inom de medel ni får. Nej, säger Thomas Strand,
            vi vill ha det från andra medel än dem folkbildningen får, nämligen
            från det som grundskolan och gymnasiet ska ha; det är där vi ska
            ta det. Då är det klart att det blir mindre över till grundskolan
            och gymnasiet.
          </note>
          <note>
            Jag håller med om att inte allt har utnyttjats hittills, men
            det måste vi försöka höja. Vi behöver fortbildning av grundskole-
            och gymnasielärare. Vi ska ta pengar till folkbildning från grundskolan
            och gymnasiet, tycker Thomas Strand. Det är där skon klämmer.
            Det vill jag naturligtvis inte göra.
          </note>
          <note>
            Det är klart att folkhögskolorna gärna vill vara med i Lärarlyftet
            om de slipper betala det själva. Det förstår jag också. Det är
            ett sätt att öka anslagen till folkbildningen. Jag har i och för
            sig inget emot det, men det måste vägas mot allting annat i statsbudgeten.
            I den budgetmotion som Thomas Strand röstar för om några veckor
            här i riksdagen ingår inga ökade anslag till folkbildningen, noterar
            jag. Det finns inga sådana anslag. De förslag som Thomas Strand
            argumenterar för, att folkhögskolelärarna ska ingå i Lärarlyftet,
            finns inte heller med i den motionen. Thomas Strand står och argumenterar
            för något som de inte fullföljer när det kommer till kritan, för
            det kostar pengar.
          </note>
          <note>
            Detta är den andra interpellationen på kort tid, herr talman
            och jag kommer att ha en lång rad under eftermiddagen där socialdemokrater
            står och argumenterar för ökade utgifter utan att redovisa hur
            det ska betalas. Det funkar inte. Man måste betala statens utgifter.
            Jag höjer gärna anslagen till folkbildningen den dag vi är överens
            om hur vi ska betala det. Men det finns inga förslag i denna kammare
            om att betala ökade anslag för fortbildningen. Thomas Strand vill
            att kommunernas lärarlyft ska betala till folkhögskolan genom
            att ta pengar från grundskolan och gymnasiet. Det säger jag nej
            till. De pengarna är avsedda att öka kompetensen i grundskolan
            och gymnasieskolan.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2009/10:396 om Specialpedagogiska
            skolmyndigheten
          </note>
          <note type="speaker">
            Anf. 85 Utbildningsminister JAN BJÖRKLUND (fp):
          </note>
          <note>
            Herr talman! Jasenko Omanovic har frågat mig vilka åtgärder jag
            kommer att vidta för att regeringsbeslutet om att inrätta Specialpedagogiska
            skolmyndigheten med huvudkontor i Härnösand ska efterlevas.
          </note>
          <note>
            Jag delar inte Jasenko Omanovics åsikt att det skulle råda oordning
            i den specialpedagogiska myndighetsvärlden. Specialpedagogiska
            skolmyndigheten inrättades den 1 juli 2008. Verksamhet från flera
            olika myndigheter slogs samman till en gemensam myndighet. Vi
            kan redan i dag se tydliga samordningsvinster med detta. Samverkan
            mellan den statliga specialskolan, råd- och stödverksamheten och
            statsbidragshanteringen innebär ett bättre stöd för förskolor,
            skolor och huvudmän.
          </note>
          <note>
            När myndigheten inrättades beslutade regeringen att huvudkontoret
            skulle ligga i Härnösand. Det gör det också i dag. I Härnösand
            är myndighetens centrala administration placerad. Generaldirektören
            och flera av myndighetens centrala chefer har arbetsplatser där.
          </note>
          <note>
            Specialpedagogiska skolmyndigheten är dock den i särklass största
            av alla våra skolmyndigheter. Myndigheten har över tusen anställda
            fördelade på flera regionala och lokala enheter i hela vårt land.
            Verksamheten bedrivs nära kommuner och i skolor, vilket innebär
            att myndigheten är spridd på många ställen. Myndighetens chefer
            på nationell nivå har därför behov av att resa mellan olika kontor
            och har arbetsplatser på flera orter.
          </note>
          <note>
            Jag anser alltså att regeringens beslut om myndighetens lokalisering
            efterlevs.
          </note>
          <note type="speaker">
            Anf. 86 JASENKO OMANOVIC (s):
          </note>
          <note>
            Herr talman! Jag kan instämma i nästan 80 procent av det svar
            som jag har fått från ministern. Med oordning menar jag inte att
            alla myndighetens över tusen anställda är i oordning, utan att
            det är oordning i förhållande till det beslut som regeringen fattade
            om att huvudkontoret skulle finnas i Härnösand.
          </note>
          <note>
            Man fattade förhoppningsvis beslutet för att man såg att det
            fanns tillräckligt mycket kompetens i Härnösand, eftersom de tidigare
            myndigheterna, som ministern nämner i sitt svar, fanns på plats
            med mycket kompetens. Till och med utredaren föreslog att huvudkontoret
            skulle ligga i Härnösand.
          </note>
          <note>
            Att myndighetschefen har behov av att resa i landet är inget
            konstigt. Men i dag finns bara 4 av de 13 nyckelpersonerna placerade
            i Härnösand. Resten är utplacerade på andra ställen, trots regeringsbeslutet,
            där det står klart och tydligt var huvudkontoret ska ligga. Det
            i ministerns svar som jag inte kan instämma i gäller generaldirektören
            med flera centrala personer. Nu tycker jag inte att vi ska gå
            in på enskilda tjänstemän i den här debatten, utan tala om hur
            man följer beslutet från regeringen. Följer man beslutet? Gör
            man det regeringen har sagt?
          </note>
          <note>
            Som sagt finns 4 av 13 nyckelpersoner i Härnösand. När man fattar
            ett sådant här beslut skickar man en politisk signal och säger:
            Vi tycker att den här orten och den kompetens som finns där är
            viktig för utvecklingen av branschen och myndigheten. Man ger
            möjligheter för dem som har den kompetensen att utvecklas på sina
            arbetsplatser. Men dessutom ger man en signal till den lokala
            näringen att det kommer en aktör som denna kan dra nytta av. Det
            finns många näringsverksamheter som kan dra nytta av att man placerar
            ett huvudkontor på en mindre ort, till skillnad från till exempel
            Stockholm, där det finns så många aktörer att det inte blir något
            ramaskri om man missar en aktör. Men om man missar en viktig aktör
            på en mindre ort missar man en hel del möjligheter för näringslivet
            och för tillväxten i kommunen.
          </note>
          <note>
            Det är därför jag har ställt och ställer frågan till ministern,
            herr talman: Har man fullföljt beslutet? Jag anser fortfarande
            att 4 av 13 nyckelpersoner med tillhörande tjänstemän inte är
            tillräckligt.
          </note>
          <note type="speaker">
            Anf. 87 Utbildningsminister JAN BJÖRKLUND (fp):
          </note>
          <note>
            Herr talman! Får jag först berätta för lyssnarna vad Specialpedagogiska
            skolmyndigheten gör. Det är en myndighet som består av skolor
            som har undervisning för de elever som har det allra svårast i
            Sverige. Det är elever som har många funktionshinder samtidigt.
            De kan vara synskadade, hörselskadade, rörelsehindrade och utvecklingsstörda
            i olika kombinationer. Det är de elever som är skörast och har
            de allra största behoven.
          </note>
          <note>
            Skolverksamheten bedrivs på massor av skolor runt om i Sverige.
            Huvudkontoret ligger i Härnösand, men skolorna drivs runt om i
            Sverige. Jag hade förstått interpellanten om han varit bekymrad
            över att det är för få lärare i skolan. Men interpellanten är
            bekymrad över att det är för få som jobbar på huvudkontoret. Jag
            förstår inte den utgångspunkten.
          </note>
          <note>
            Jag skulle vara tacksam om huvudkontoret knappt behövdes. Det
            är skolorna som är det viktiga, inte huvudkontoret. Men eftersom
            interpellanten ändå frågar om huvudkontoret kan jag berätta att
            det under den gamla verksamheten som bara fanns i Härnösand, när
            det var två olika myndigheter, fanns 130 anställda i Härnösand.
            Nu är det 142. Det är fler som jobbar i Härnösand i Specialpedagogiska
            skolmyndigheten i dag än det var under den föregångare som fanns
            under den socialdemokratiska regeringen.
          </note>
          <note>
            Jag kan inte säga att jag är nöjd med det. Jag tycker egentligen
            att det borde vara så få som möjligt på huvudkontoret och så många
            som möjligt ute på skolorna bland eleverna. Att interpellanten
            mer bekymrar sig över byråkraterna än över lärarna förvånar mig
            något.
          </note>
          <note>
            Totalt sett är det 70 personer som tillhör huvudkontoret. Det
            är utspritt på nio ställen. Men 40 av de 70, mer än hälften av
            det som är huvudkontoret, finns i Härnösand. Den andra tyngre
            klossen med 19 anställda finns i Örebro, där många av skolorna
            finns.
          </note>
          <note>
            Man måste förstå den verksamhet som Specialpedagogiska skolmyndigheten
            har. Det är skolor med elever och undervisning som finns på en
            lång rad platser i Sverige. Den viktiga verksamheten sker inte
            på huvudkontoret. Huvudkontoret bör utifrån min utgångspunkt vara
            så litet som möjligt.
          </note>
          <note>
            Det är ute i regioner och på skolor som verksamheten ska bedrivas.
            Man behöver självklart ett huvudkontor. Jag kan konstatera att
            den absoluta lejonparten av de anställda jobbar i Härnösand, precis
            som regeringens beslut var. Jag förstår inte debatten.
          </note>
          <note type="speaker">
            Anf. 88 JASENKO OMANOVIC (s):
          </note>
          <note>
            Herr talman! Jag ska förklara det för ministern. Anledningen
            till att det finns några flera anställda på kontoret i Härnösand
            är att man flyttade ett regionkontor från Umeå till Härnösand.
            Därför blev merparten där med en minskning av de strategiska tjänster
            som egentligen skulle tillhöra huvudkontoret. Man annonserar till
            och med strategiskt viktiga tjänster på annan ort än Härnösand.
          </note>
          <note>
            Herr talman! Jag sade från början att det handlar om hur man
            efterlever ett beslut från regeringen. Jag har inte nämnt hur
            myndigheten jobbar i övrigt. Det är just det beslut regeringen
            har fattat som jag granskar i det här fallet.
          </note>
          <note>
            Jag kan förstå om ministern vill gömma sig bakom hur många anställda
            som jobbar i myndigheten och var de finns eftersom man inte har
            följt det beslut som regeringen fattat. Det är solklart när man
            ser på hur sammansättningen är.
          </note>
          <note>
            Jag är intresserad av huvudkontoret eftersom en sådan aktör på
            marknaden är väldigt viktig i en liten kommun och även för den
            lokala näringen i kommunen. Jag är förstås engagerad i frågan
            om man går miste om förväntade inkomster från en sådan myndighet.
          </note>
          <note>
            Ni i regeringen har inte bara fattat beslut som inte efterföljs,
            utan ni har helt och hållet glömt vad regionalpolitik är för någonting.
            Ni har aldrig under dessa fyra år jobbat med regionalpolitik.
          </note>
          <note>
            När ni fattade beslutet trodde jag att man skulle kombinera en
            kritisk massa med tillräckligt mycket kompetens med ett beslut
            att placera ett kontor där. Man skulle äntligen kombinera nytta
            med att det finns kompetens på plats.
          </note>
          <note>
            Herr talman! Tyvärr efterlevs inte beslutet. Om det nu är så
            att man inte vill ha något huvudkontor borde man inte ha fattat
            beslut om det. Man kunde ha hoppat över det. Man kunde ha sagt:
            Vi har en myndighet som finns på 19 ställen i landet, och myndigheten
            får själv förfoga över var den tycker att det är mest lämpligt
            att placera de funktioner som man har.
          </note>
          <note>
            Man kunde ha fattat ett sådant beslut i stället för att göra
            som ni nu har gjort, nämligen att fatta ett beslut som inte efterlevs.
            Det kan jag konstatera.
          </note>
          <note type="speaker">
            Anf. 89 Utbildningsminister JAN BJÖRKLUND (fp):
          </note>
          <note>
            Herr talman! Det är en mycket grov anklagelse som interpellanten
            riktar mot Specialpedagogiska skolmyndigheten, att den inte efterlever
            regeringens beslut. Den är felaktig, och den är ogrundad.
          </note>
          <note>
            Om man tittar på det som kallas för huvudkontor är det 70 personer
            som tillhör det så kallade huvudkontoret inom den Specialpedagogiska
            skolmyndigheten. Av de skäl jag beskrev finns delar av huvudkontoret
            utspridda med sina funktioner över hela landet, på nio olika platser.
          </note>
          <note>
            Trots att 70 personer är utspridda på nio platser är 40 av dem
            lokaliserade i Härnösand helt enkelt för att det är den centrala
            placeringen av huvudkontoret, men alla sitter inte där.
          </note>
          <note>
            Jag vet inte om Jasenko Omanovic tycker att jag som utbildningsminister
            ska gå ut och säga åt generaldirektören att den här personen som
            sitter i Vänersborg nu måste flytta till Härnösand. Jag vet inte
            riktigt vad interpellanten är ute efter.
          </note>
          <note>
            Huvuddelen sitter i Härnösand, men verksamheten är utspridd därför
            att man har verksamhet över hela Sverige. Jag vet inte riktigt
            vad interpellanten tycker att jag ska göra. De följer beslutet,
            men de har också filialer runt om i Sverige.
          </note>
          <note>
            Ska vi lägga ned dem så att alla ska sitta i Härnösand för att
            Härnösand ska få skatteintäkter utan hänsyn till att barnen i
            skolorna får sämre undervisning? Vad är det vi ska göra?
          </note>
          <note type="speaker">
            Anf. 90 JASENKO OMANOVIC (s):
          </note>
          <note>
            Herr talman! Om det är som ministern nu påstår att verksamhet
            som tillhör huvudkontoret behövs på flera olika ställen var det
            ett stort misstag av regeringen att fatta beslut att placera kontoret
            på ett ställe.
          </note>
          <note>
            Fortfarande är det så att de nyckelpersoner som i praktiken på
            varje myndighet tillhör och betecknas om en del av huvudkontoret
            inte finns på det ställe där regeringen fattat beslut om att huvudkontoret
            ska vara.
          </note>
          <note>
            Om det nu är så att myndigheten har verksamhet av en sådan karaktär
            att man inte kan vara på ett ställe borde man inte ha fattat ett
            sådant beslut. Det är då olyckligt att regeringen har fattat ett
            beslut som myndigheten har svårt att efterleva och förverkliga.
          </note>
          <note>
            Det är synd att regeringen fattar sådana beslut som myndigheten
            inte kan leva upp till.
          </note>
          <note type="speaker">
            Anf. 91 Utbildningsminister JAN BJÖRKLUND (fp):
          </note>
          <note>
            Herr talman! Interpellanten får i så fall väcka en motion att
            vi inte ska ha ett huvudkontor i Härnösand. Det måste vara slutsatsen
            om interpellanten tycker att det var ett dåligt beslut.
          </note>
          <note>
            Vi har fattat detta beslut, och det efterlevs. Huvuddelen av
            personalen sitter i Härnösand. Verksamheten är spridd så en del
            sitter också på andra håll i landet. Men den absoluta huvuddelen,
            40 av 70, sitter i Härnösand, och de övriga är utspridda på åtta
            andra platser.
          </note>
          <note>
            Den absoluta bulken finns i Härnösand. Det är i dag fler anställda
            på Specialpedagogiska skolmyndigheten i Härnösand än vad det var
            under den socialdemokratiska regeringen. Men det är tydligen inte
            nog.
          </note>
          <note>
            Det är inte eleverna som ska stå i fokus utan lokaliseringsorten.
            Jag beklagar det. Jag debatterar så gärna undervisningskvalitet
            när det gäller Specialpedagogiska skolmyndigheten. Men exakt var
            administrationen ska sitta är inte en huvudfråga som denna riksdag
            bör bry sig om.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2009/10:425 om körkortsutbildning
            för gymnasieelever
          </note>
          <note type="speaker">
            Anf. 92 Utbildningsminister JAN BJÖRKLUND (fp):
          </note>
          <note>
            Herr talman! Eva Sonidsson har frågat mig om jag avser att vidta
            åtgärder för att gymnasieskolor också i fortsättningen ska kunna
            erbjuda elever körkortsutbildning. Det är samma fråga som Eva
            Sonidsson ställde i april i år och mitt svar blir därför likartat.
          </note>
          <note>
            Jag vill med en gång säga att jag i denna fråga har samma uppfattning
            som tidigare socialdemokratiska skol- och utbildningsministrar.
            En allmän körkortsutbildning är inte en uppgift för gymnasieskolan.
            Frågan är nämligen inte så enkel som Eva Sonesson vill göra gällande,
            och omständigheten att yrkesutövare kan behöva körkort för att
            förflytta sig mellan olika arbetsställen är inte skäl nog för
            att körkortsutbildningen måste ske i gymnasieskolan.
          </note>
          <note>
            En arbetsgrupp inom Utbildningsdepartementet behandlade under
            åren 20022003 alltså under den socialdemokratiska regeringen frågan
            om det är möjligt och lämpligt att införa körkortsutbildning i
            gymnasiet utöver den yrkesförarutbildning som finns inom fordonsprogrammets
            transportinriktning. Gruppens slutsats var att en generell körkortsutbildning
            i gymnasiet skulle kräva svåra ställningstaganden i en rad avseenden
            och få konsekvenser på många samhällsområden. Samhällsekonomiskt
            måste kostnaden för körkortsutbildningen ställas mot andra viktiga
            reformbehov. Utrymmet i gymnasieskolans program på schemat är
            begränsat och en körkortsutbildning tar utrymme från andra viktiga
            ämnen och kurser. Därutöver skulle en väl fungerande privat körskolemarknad
            i hög grad påverkas negativt. Vidare måste trafiksäkerhetsaspekterna
            beaktas. De yngsta förarna står för en stor andel av trafikolyckorna.
          </note>
          <note>
            Genom val av program, inriktning och kurser formar gymnasieskolans
            elever sin studieväg efter sina behov och intressen. Om körkortsutbildning
            erbjuds som en del av gymnasieskolan kan utgångspunkten för elevens
            val komma att ändras. Många elever kan lockas att välja körkortsutbildning
            före andra viktiga kurser för att slippa kostnaden för det körkort
            som de ändå tänkt skaffa under eller efter gymnasietiden. Det
            vore olyckligt om privatekonomiska faktorer ska styra elevernas
            val av utbildningsinnehåll i gymnasieskolan. Man kan misstänka
            att det är just den effekten som skolor hoppats på när de i sin
            tidigare marknadsföring erbjudit gratis eller subventionerad körkortsutbildning.
          </note>
          <note>
            Jag instämmer i Regeringsrättens bedömning i domen (RÅ 2009 ref.
            96) som innebär att körkortsutbildning utöver yrkesförarutbildning
            inte ingår i gymnasieskolans uppdrag. Jag har därför ingen avsikt
            att verka för att förändra rådande förhållanden avseende möjligheten
            att bedriva körkortsutbildning i gymnasiet.
          </note>
          <note type="speaker">
            Anf. 93 EVA SONIDSSON (s):
          </note>
          <note>
            Herr talman! Jag får tacka ministern för svaret. Som ministern
            nämnde på slutet utgår min interpellation från den konsekvens
            av Regeringsrättens dom som handlar om körkortskurser i gymnasieskolan.
            Domen handlar om en ansökan från en fristående gymnasieskola om
            rätt att anordna en körkortsutbildning inom ramen för en bidragsberättigad
            gymnasieutbildning som en del av elevens fria val.
          </note>
          <note>
            Skolinspektionen hävdar att detta inte är möjligt. Regeringsrätten
            har haft samma uppfattning. Kommunerna har nu tolkat detta som
            att det över huvud taget inte är möjligt att i framtiden ordna
            körkortsutbildning, trafikutbildning eller vad man nu vill kalla
            det.
          </note>
          <note>
            Det är möjligt att jag har varit otydlig i den fråga som jag
            tidigare ställde till ministern. Även om ministern tycker att
            detta inte är så enkelt känns det som att man gör ett problem
            av någonting som inte borde vara ett problem. I vår kommun hemma
            i Kramfors har vi gett eleverna möjlighet att få tio körlektioner
            och teoriundervisning. Den trafikkursen är en mycket bredare och
            djupare kurs än enbart en kurs för kunskaper som motsvarar ett
            körkort. För att få körkort måste sedan eleven själv bekosta och
            avlägga kunskaps- och körprov för Trafikverkets inspektörer.
          </note>
          <note>
            Om vi ska få våra ungdomar att över huvud taget stanna kvar i
            våra kommuner och söka jobb i glesbygdskommuner som den som jag
            kommer ifrån är det jätteviktigt att vi stöttar dem. De måste
            verkligen få möjlighet att söka jobb hos oss. I våra trakter kan
            det vara avgörande om man har körkort eller inte för att kunna
            söka ett jobb.
          </note>
          <note>
            Om man lägger in denna kurs i ett individuellt val innebär inte
            trafikutbildningen något ökat samhälleligt åtagande inte som jag
            kan se i alla fall. Om eleven väljer detta program är det ju något
            annat program som faller bort i stället.
          </note>
          <note>
            I de skolor där denna utbildning har förekommit som individuellt
            val har mer än 90 procent av eleverna valt kursen, naturligtvis
            till glädje för både elever och lärare som får ta del av det hela
            och även för föräldrar.
          </note>
          <note>
            Om man lägger kursen inom det individuella valet uppkommer inget
            ökat samhälleligt åtagande. Kursen är bredare och djupare än enbart
            kunskaper motsvarande ett körkort. En stor del av eleverna har
            valt kursen där valmöjligheten har kommit. Hos oss är det alltså
            90 procent en ganska stor andel elever. Det är endast körskolorna
            som har behöriga lärare i ämnet. Alltså är det bara de som omfattas
            av detta. Den konkurrens som ministern berättar om i svaret på
            min första fråga finns egentligen inte eftersom det är körskolorna
            som utövar undervisningen.
          </note>
          <note>
            Jag tycker att körkort måste betraktas som en bra medborgarkompetens.
            Ofta är det också en förutsättning för att man ska vara anställningsbar,
            åtminstone i våra kommuner där kollektivtrafiken inte är ett alternativ
            för att ta sig till och från jobbet.
          </note>
          <note type="speaker">
            Anf. 94 Utbildningsminister JAN BJÖRKLUND (fp):
          </note>
          <note>
            Herr talman! Det råder nog något missförstånd någonstans. Interpellanten
            tycks mena att det finns något slags körkortskurs på gymnasiet
            som skulle kunna erbjudas alla. Men någon sådan kurs finns inte.
            Inom ramen för yrkesförarkursen på fordonsprogrammets yrkesförarutbildning
            ingår B-körkort i utbildningen. Men det är inte specifikt en gymnasiekurs,
            utan ingår alltså i en större yrkesförarutbildning.
          </note>
          <note>
            Interpellanten tycker att man ska ha körkortsutbildning på gymnasiet.
            Det kan man så klart tycka och föreslå. Det är en mycket stor
            kostnad för samhället, bland annat för de körskolor som ska anlitas
            och bedriva detta. Samhället måste stå för den kostnaden. Det
            vore ju bra om det fanns föreslaget och finansierat i något budgetförslag
            från Socialdemokraterna. Då skulle vi kunna ta upp det. Men just
            nu är det den fjärde interpellationen på raken som jag står här
            i kammaren och svarar på under eftermiddagen där olika socialdemokraterna
            kräver den ena utgiften efter den andra utan att det finns några
            förslag på hur det ska betalas.
          </note>
          <note>
            Jag menar att det måste finnas gränser för skolans ansvar. Skolan
            är en institution där elever ska lära sig en rad saker inför vuxenlivet.
            Vi har bristande resultat i läsning, i skrivning, i matematik
            och i naturvetenskap. Vi har för låga resultat i fysik, kemi och
            biologi. Vi har en lång rad brister. Innan vi säger att skolan
            ska fixa precis alla samhällsproblem och detta med resurser och
            tid som jag antar ska tas från det som skolan sysslar med i övrigt
            bör vi tänka efter.
          </note>
          <note>
            Jag är också uppvuxen i en glesbygd. I princip tog vi väl alla
            körkort, men inte gjorde vi det i skolan! Vi fick ta det vid sidan
            av. Det har väl alltid funkat så. Jag tycker inte att det är något
            stort problem att det funkar så också i fortsättningen. Om man
            däremot stoppar in också detta uppdrag i skolan så att den ska
            fixa även detta blir det för mycket. Ni måste klara av att sätta
            gränser för vad skolans åtaganden ska vara.
          </note>
          <note type="speaker">
            Anf. 95 EVA SONIDSSON (s):
          </note>
          <note>
            Herr talman! Jo tack, också jag har varit skolpolitiker hemma
            i kommunen så jag vet nog att skolan är en arena och ett område
            där många vill vara med på banan. Det handlar om information och
            utbildning och allt vad det innebär.
          </note>
          <note>
            Detta är Skolinspektionens tolkning av Regeringsrättens dom.
            De har tolkat det så att detta ska innefatta all undervisning,
            även om man vill lösa det själv. Ministern säger att vi ska finansiera
            detta, och det har även förts debatter tidigare här i dag där
            vi har ofinansierade utgifter. Vi lägger 12 miljarder mer till
            kommunerna än vad regeringen gör, så nog tror jag att vi kan ta
            detta om det blir en ökad kostnad.
          </note>
          <note>
            Hemma i vår kommun har vi sett att det egentligen inte är en
            så himla stor kostnad. 90 procent av våra elever har valt kursen
            och gjort den möjlig. Det är tio lektioner det handlar om, och
            det är en teoriutbildning.
          </note>
          <note>
            Jan Björklund säger att de unga står för en stor andel av trafikolyckorna.
            Det om något är väl ett argument för att samhället ska ta hand
            om detta så att vi får mer utbildning i skolan. På så sätt kan
            vi minska olyckorna. Det blir ju inte färre olyckor bara för att
            eleverna får undervisning på trafikskolorna.
          </note>
          <note>
            Det sägs att den privata körskolemarknaden skulle påverkas negativt.
            Det finns erfarenhet från orter där utbildningen har förekommit
            som tvärtom visar att den privata körskolemarknaden blir positivt
            påverkad eftersom fler ungdomar blir intresserade av trafikkunnande
            och körkort. Det är trafikskolorna som utför utbildningen, och
            inte lärarna på skolan. Trafiklärarna går in och gör det eftersom
            man köper tjänsten av dem.
          </note>
          <note type="speaker">
            Anf. 96 Utbildningsminister JAN BJÖRKLUND (fp):
          </note>
          <note>
            Herr talman! Låt mig först bara kommentera det där med statsbidragen
            till kommunerna. Detta är märkligt. Socialdemokraterna säger:
            På grund av krisen tappar kommunerna intäkter. Därför behöver
            vi kompensera det. Sedan lägger man på ett belopp.
          </note>
          <note>
            Detta förstår jag. Regeringen ska också komma med förslag i valmanifestet,
            så får vi ser hur det ser ut. Men man kan inte använda samma pengar
            till en ambitionsökning. Dessutom ska det krisstöd som Socialdemokraterna
            föreslår bara utgå så länge krisen pågår. Men jag antar att körkort
            ska man inte bara kunna ta nästa år, utan det gäller för alla
            år framåt. Det går inte riktigt ihop att använda krispengarna
            till det.
          </note>
          <note>
            Jag sade att unga står för trafikolyckorna. Det var inte mitt
            argument, utan jag redogjorde för vad den förra regeringen ansåg
            om detta. Detta var inte huvudargumentet, utan det var att det
            är dyrt för samhället och att det tar tid från skolan. Men man
            sade även att om alla, eller en stor del, ska ta körkort i gymnasiet
            kommer genomsnittsåldern för körkortstagande i Sverige att sjunka.
            I dag väljer en del att ta körkort först senare i livet. Vi skulle
            alltså få många fler unga förare. Men detta var alltså den förra
            regeringens invändning, och inte min. Jag bara redogör för den
            just nu.
          </note>
          <note>
            Sanningen är att hur interpellanten än argumenterar kommer man
            inte runt detta. Man måste till sist göra avvägningen om huruvida
            detta är ett uppdrag för skolan eller inte. Jag anser att det
            inte är det, men interpellanten anser att det är det. Okej lägg
            fram förslag på hur det ska betalas! Tala om vilket schemautrymme
            som ska användas! Men det kan inte vara gratis att helt plötsligt
            hyra in alla Sveriges körskolor till skolorna. Utgifter som tidigare
            har bekostats av medborgarna själva ska nu plötsligt betalas av
            skolan. Det kan väl ändå inte vara gratis för skolväsendet. Det
            är inte heller billigt att ta körkort, så det är en ganska stor
            kostnad som interpellanten vill dra på svensk skola. Redovisa
            hur det ska betalas! Då kan vi diskutera det. Redovisa varifrån
            schemautrymmet ska tas! Och fundera något på var gränsen går för
            vad skolans ansvar ska vara i vårt samhälle!
          </note>
          <note type="speaker">
            Anf. 97 EVA SONIDSSON (s):
          </note>
          <note>
            Herr talman! Ministern frågar varifrån detta ska tas på schemat.
            Om det är ett individuellt val så är det ett individuellt val.
            Då är det jag som elev som väljer om jag vill ha körkortsutbildning
            och teoriutbildning eller om jag vill lägga krutet på någonting
            annat.
          </note>
          <note>
            Alla har inte råd, som ministern nämnde, och det är därför jag
            tror att många väljer att ta körkort sent i dag. Föräldrar har
            inte råd att betala körkort för alla elever i dag. Många har faktiskt
            fått det lite knapert ställt på senare tid när föräldrar inte
            har jobb och så vidare. Därför måste eleverna själva betala körkortet
            när de har fått en egen försörjning. Man kan inte göra det när
            man fyller 18 år. Det har man inte råd med.
          </note>
          <note>
            Jag tycker att det är synd att man inte kan försöka passa in
            det på något sätt i gymnasieskolans kunskapsuppdrag. Jag tycker
            att det är synd att man inte kan titta på detta. Under det individuella
            valet ska man naturligtvis få möjlighet att göra detta, men som
            man har tolkat den dom som har kommit ska man inte ens få göra
            det där. Det är lite tråkigt.
          </note>
          <note type="speaker">
            Anf. 98 Utbildningsminister JAN BJÖRKLUND (fp):
          </note>
          <note>
            Herr talman! Jag ska gärna erkänna att som utbildningsminister
            hamnar jag väldigt ofta i situationer och debatter där det ena
            intresset efter det andra tycker att här finns det ett samhällsproblem,
            det borde lösas och det borde skolan ta hand om. Det finns ingen
            hejd på alla problem som skolan borde ta hand om, och det finns
            nästan alltid goda argument.
          </note>
          <note>
            Jag säger inte att det inte är ett gott argument att det är dyrt
            att ta körkort och att skolan kanske ska fixa det. Det kanske
            är ett bra argument. Andra säger att ungdomar blir fetare och
            fetare i dag. Det är skolans ansvar. Vi måste ha mer idrott och
            mer hälsoundervisning. Det är bra argument. Ytterligare någon
            säger något tredje där vi måste undervisa mer och mer eftersom
            det är viktigt. Ja, det är också viktigt.
          </note>
          <note>
            Men till sist känner jag att någon i Sverige också måste våga
            säga att skolan måste se till att eleverna lär sig att läsa och
            skriva och matematik och naturvetenskap. Jag skulle önska att
            riksdagens engagemang för att skolans huvuduppdrag ska värnas
            vore lika starkt någon gång som det är när det gäller att ständigt
            lasta på skolan nya arbetsuppgifter, och i det här fallet att
            fixa att alla får körkort.
          </note>
          <note>
            Jag tycker inte att det är ett kärnuppdrag för skolan, utan skolan
            måste få koncentrera sig på det som vi är överens om i läroplanerna
            ska vara skolans uppdrag. Körkort får faktiskt var och en fixa
            på egen hand.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2009/10:429 om detaljstyrning av
            lärarutbildningen
          </note>
          <note type="speaker">
            Anf. 99 Utbildningsminister JAN BJÖRKLUND (fp):
          </note>
          <note>
            Herr talman! Thomas Strand har frågat mig varför jag inte agerar
            för att lärarutbildningen ska behandlas som alla andra högskoleutbildningar.
            Thomas Strand har också frågat mig vilka forskningsstudier jag
            haft till grund för motivet att detaljstyra lärarutbildningen.
          </note>
          <note>
            Inledningsvis vill jag säga att lärarutbildningen är mycket viktig
            för Sveriges framtid. Välutbildade lärare är en nyckelfaktor för
            ett framgångsrikt utbildningsväsen. Lärarutbildningen är också
            högskolans volymmässigt största utbildning med över 35 000 registrerade
            studenter.
          </note>
          <note>
            Det har i flera utvärderingar och granskningar av lärarutbildningen
            påtalats en rad brister vad gäller både innehåll och struktur.
            I Högskoleverkets utvärdering 2005 (2005:17 R) riktades bland
            annat kritik mot utbildningens struktur. Den bedöms som komplicerad
            och svåröverskådlig med ett allmänt utbildningsområde, olika inriktningar
            och specialiseringar, kombinerat med verksamhetsförlagd utbildning.
            Detta har medfört stora svårigheter för studenterna att göra relevanta
            studieval med tanke på möjligheter till framtida anställning.
            Detta har påverkat skolornas och kommunernas möjligheter att få
            tillgång till behöriga lärare. I rapporten rekommenderar Högskoleverket
            regeringen att tydliggöra innehållet i det allmänna utbildningsområdet.
          </note>
          <note>
            Mot denna bakgrund menar regeringen att det är mycket angeläget
            att utbildningsstrukturen förbättras och att innehållet regleras
            tydligare än vad som är fallet i dag. De nya yrkesexamina som
            nu införs har en tydligare struktur och omfattar fler mål än tidigare.
            Kraven på lärarstudenterna ökar samtidigt som vi får en yrkesutbildning
            som passar dagens skolväsen.
          </note>
          <note>
            I propositionen En akademi i tiden ökad frihet för universitet
            och högskolor (prop. 2009/10:149) anger regeringen att styrningen
            av universitet och högskolor generellt ska minska. Akademins frihet
            är en principfråga för regeringen som vill se högskolor och universitet
            som en självständig och kritiskt reflekterande kraft i samhällsutvecklingen.
            Regeringen menar dessutom att för att klara de nya utmaningar
            och de ökade krav som samhället ställer på den högre utbildningen
            och forskningen krävs en ökad frihetsgrad. När det gäller att
            säkerställa kvalitet i utbildningen bedömer dock regeringen att
            det finns ett behov av styrning. Likaså är det regeringens bedömning
            att det är viktigt att värna frågor som avser kvalitet i utbildningen.
          </note>
          <note>
            Det finns många olika önskemål om vad som ska vara obligatoriska
            inslag i lärar- och förskollärarutbildningen. Givetvis ska närmare
            överväganden om vilka kurser som ska ingå i lärar- och förskollärarutbildningen
            och innehållet i dessa göras av våra akademiska lärosäten. Det
            är där kompetensen finns för att avgöra vad lärar- och förskollärarutbildningen
            i detalj ska innehålla för att en student ska uppnå de mål i examensbeskrivningarna
            som regeringen har fattat beslut om.
          </note>
          <note type="speaker">
            Anf. 100 THOMAS STRAND (s):
          </note>
          <note>
            Herr talman! Jag vill tacka för svaret på min interpellation.
            Den här våren har den borgerliga regeringen lagt fram två olika
            propositioner som jag tänker på just nu. Den ena heter En akademi
            i tiden ökad frihet för universitet och högskolor . I den propositionen
            menar regeringen att med mer avregleringar och mer frihet blir
            det bättre kvalitet på högskolorna.
          </note>
          <note>
            Det finns en annan proposition som utbildningsministern känner
            väl till, nämligen Bäst i klassen en ny lärarutbildning . Jag
            menar att den går åt ett helt annat håll. Där talas det mycket
            om mer regleringar och mer detaljstyrning. Det är inte bara jag
            som säger detta just nu, utan det är fler som har sagt precis
            samma sak. Den här propositionen krockar med autonomipropositionen.
          </note>
          <note>
            Jag har här en debattartikel av Anna Götlind, som är ordförande
            i Sveriges universitetslärarförbund, och Eva-Lis Sirén, som är
            ordförande i Lärarförbundet, som tar upp att detaljstyrningen
            av lärarutbildningen krockar med ambitionen i En akademi i tiden
            ökad frihet för universitet och högskolor .
          </note>
          <note>
            Låt mig citera två meningar från den här debattartikeln. De lyder:
            Till skillnad från andra universitetsutbildningar kommer den inte
            att styras av akademin utan av en detaljerad förordning. Varför
            kan inte lärarutbildningen behandlas som alla andra högskoleutbildningar?
          </note>
          <note>
            Jag tycker att den här detaljstyrningen av lärarutbildningen
            är märklig när man jämför med andra högskoleutbildningar, precis
            som den här debattartikeln tar upp. Vi kan till exempel jämföra
            med att bli ingenjör. Det finns inga exakta politiska beslut om
            vilka inriktningar som ska finnas i den utbildningen, utan det
            avgör lärosätena själva. De som utbildar sig till sjuksköterskor
            är ute i klinisk verksamhet under sin utbildning utan att det
            står inskrivet i examensordningen. I sjuksköterskeexamen finns
            inte heller någon skrivning om hur många poäng som ska läsas i
            vårdvetenskap eller vad den ska innehålla.
          </note>
          <note>
            Så är det genomgående när det gäller svensk högskoleutbildning.
            Därför är det så märkligt att just lärarutbildningen ska detaljregleras
            och detaljstyras av regeringen.
          </note>
          <note>
            Nu hänvisar utbildningsministern bland annat till Högskoleverkets
            utvärdering av lärarutbildningen och dess uppmaning till regeringen
            att tydliggöra innehållet i det allmänna utbildningsområdet. Detta
            tar nu utbildningsministern till intäkt för att det behövs en
            större detaljstyrning. Men att tydliggöra ett innehåll är inte
            samma sak som att detaljstyra. Det brukar tvärtom vara så att
            detaljstyrning bara leder till ännu fler svårigheter och låsningar.
          </note>
          <note>
            Det jag tycker är särskilt anmärkningsvärt är den logiska kullerbytta
            som utbildningsministern gör i den här frågan. I den här propositionen
            är tesen att med mer frihet blir det bättre kvalitet. Det borde
            vara samma sak i propositionen om lärarutbildningen. Ni säger
            ju att lärarutbildningen är så väldigt dålig att den måste förbättras
            och göras om. Ni kommer då med svaret att det behövs mer detaljreglering
            och mer styrning. Enligt er egen logik borde det leda till värre
            kvalitetsproblem. Ni menar ju egentligen att frihet leder till
            kvalitet, men ni säger tvärtom när det gäller lärarutbildningen.
          </note>
          <note type="speaker">
            Anf. 101 Utbildningsminister JAN BJÖRKLUND (fp):
          </note>
          <note>
            Herr talman! Jag är glad att interpellanten har läst den där
            tidningsartikeln. Det har jag också gjort. Vi kan gärna diskutera
            den. Jag noterar dock att om interpellanten hade läst den socialdemokratiska
            motionen hade han sett att man där föreslår ännu mer detaljreglering
            av lärarutbildningen än vad vi gör. Jag antar att Thomas Strand
            röstar för den motionen, och om han inte gör det vore det intressant
            att veta det. Det är ännu mer att peta i detaljerna. Man säger
            ja till en del av det regeringen gör. Man vill gå in och styra
            ännu mer. Till exempel vill man ha ännu mer poäng på fritidspedagogutbildningen
            och har åsikter om hur detta ska styras upp.
          </note>
          <note>
            Jag noterar att det inte är någon stor skillnad. Vi har lite
            olika syn mellan de båda politiska alternativen på hur vi vill
            styra lärarutbildningen, men graden av styrning är nog lika stor
            även om det styrs åt olika håll. Vi styr mer åt kunskapshållet
            än vad ni gör.
          </note>
          <note>
            Det finns två skäl till att vi styr upp lärarutbildningen mer.
            Det första är att lärarutbildningen är en yrkesutbildning som
            syftar till anställning som lärare. Vi har mycket noggrant reglerat
            i skollagen och i läroplanen vad en lärare ska kunna. Det är ingen
            vits att ge en frihet till lärosätena att utbilda lärare som sedan
            inte blir anställningsbara. Lärarutbildningen är en yrkesutbildning
            som ska göra att man kan anställas som lärare. Lärarstudenterna
            ska när de är färdiga kunna exakt de saker som krävs för att kunna
            jobba som lärare. Eftersom vi nu med lärarlegitimation och behörighetskrav
            styr upp mycket mer vad en lärare ska kunna är det angeläget att
            lärarutbildningen svarar mot det. Det är ingen vits att lärarutbildningen
            utbildar lärare som sedan inte kan få jobb. Det är det ena skälet.
          </note>
          <note>
            Det andra skälet, och det skiljer denna utbildning från en del
            andra yrkesutbildningar, är att lärarutbildningen har blivit sönderkritiserad
            av våra granskande myndigheter när det gäller att den kvalitet
            som har funnits har varit för låg.
          </note>
          <note>
            Ett exempel är Högskoleverkets granskning, som jag nämnde och
            som Thomas Strand refererade till, av det som kallas det allmänna
            utbildningsområdet. Det är den del av lärarutbildningen som har
            varit minst uppstyrd. Man har sagt att den måste styras upp mer,
            och det är det vi gör. Sedan skriver vi att lärarna ska lära sig
            att sätta betyg och hur betygssystemet fungerar, de ska lära sig
            hur läroplanen fungerar, de ska lära sig konflikthantering det
            är en viktig kunskap när man sedan är ute i klassrummen och ett
            antal andra saker.
          </note>
          <note>
            Det kan hända att Thomas Strand irriterar sig över den detaljstyrningen,
            men det är precis den uppstyrningen som har efterfrågats från
            Högskoleverket och från många lärarstudenter som tycker att det
            allmänna utbildningsområdet har varit alldeles för flummigt.
          </note>
          <note>
            Det är alltså bakgrunden. Jag sammanfattar: Det finns två skäl
            för uppstyrningen av lärarutbildningen. Det ena är att det är
            en tydlig yrkesutbildning som syftar till ett yrke där det är
            väldigt uppstyrt vad man ska kunna. Det andra är att detta är
            en utbildning som varit behäftad med mycket låg kvalitet och där
            Högskoleverket som är den kvalitetsgranskande instansen efterlyser
            mer styrning. Det är bakgrunden till regeringens förslag när det
            gäller lärarutbildningen.
          </note>
          <note type="speaker">
            Anf. 102 THOMAS STRAND (s):
          </note>
          <note>
            Herr talman! Det är definitivt inte sant att vi vill detaljstyra
            lärarutbildningen mer än vad utbildningsministern och den borgerliga
            regeringen vill göra. Det vill vi absolut inte.
          </note>
          <note>
            Om utbildningsministern hade varit med i debatten här skulle
            han ha hört att så inte är fallet. Det var faktiskt tre saker
            som vi i debatten kritiserade regeringen för att vi aldrig fick
            reda på för att det inte var med i propositionen. Det handlade
            om hur examensordningarna skulle se ut, hur ämneskombinationerna
            skulle se ut och hur detaljerade examensrättsprövningarna skulle
            vara.
          </note>
          <note>
            Ska man jämföra med den proposition som kom 2001 var den här
            ganska tunn och avslöjade inte så mycket, utan mycket lades i
            händerna på regeringen att bestämma. Jag återkommer till det sedan.
          </note>
          <note>
            Det vi kritiserar är graden av detaljstyrning. Det är inte bara
            vi som gör det, utan även lärosätena själva och professionen säger
            att det här är helt fel väg att gå. Jag tror inte att utbildningsministern
            skulle tycka att det var bra om socialministern bestämde vilka
            kurser som ska ingå i läkarutbildningen eller om justitieministern
            bestämde vilka kurser som ska ingå i juristutbildningen. Jag tror
            inte att utbildningsministern skulle tycka att det var en bra
            idé. Men just när det gäller lärarutbildningen är det tydligen
            det. I en enda högskoleutbildning som leder till yrkesexamen ska
            det detaljstyras ännu mer än vad som har gjorts hittills. Man
            kan säga att i den ordning vi har i dag finns det en viss detaljstyrning,
            men nu blir det etter värre med den politik som utbildningsministern
            bedriver.
          </note>
          <note>
            Det står tydligt i propositionen att det handlar om just detaljstyrning.
            När det gäller examensordningen som vi inte visste någonting om
            när vi stod och debatterade här, för det var en fråga som hängde
            i luften, visste vi att det förmodligen skulle komma mer detaljstyrning,
            men vi fick inte reda på detta förrän den 12 maj då de olika examensbeskrivningarna
            presenterades. Där ökar målen markant mot hur det är i dag. Det
            är lite intressant också med tanke på en annan proposition som
            kom för ett tag sedan och som nu håller på att genomföras. Den
            handlar om att göra om läro- och kursplaner, och där var vi ense
            om att vi måste minska målen för att öka tydligheten och kvaliteten.
            Men just nu ska vi öka målen för att nå en ökad tydlighet. Jag
            får inte det att gå ihop.
          </note>
          <note>
            Tittar man på och jämför med de mål som finns i dag i examensbeskrivningen
            ser man att det är 1617 mål. I förskollärarexamen är det 25 mål,
            i grundlärarexamen är det 26 mål, i ämneslärarexamen är det 23
            mål och i yrkeslärarexamen är det 22 mål. När man läser examensbeskrivningarna
            ser man att målen ibland är på en sådan detaljnivå att man kan
            tycka att de kanske mer hör hemma i en kursplan än i en examensbeskrivning.
            En del av målen till och med överlappar varandra. Om man litade
            på professionen tror jag man skulle kunna minska målen.
          </note>
          <note>
            Poängen är att vi har haft en lärarutbildning som har varit rätt
            så styrd om man jämför med andra utbildningar, men nu vrider ni
            åt ännu mer och styr ännu mer. Är det rätt väg att gå? Nej, det
            tror inte jag. Det tror inte vi socialdemokrater, och det har
            vi aldrig propagerat för heller.
          </note>
          <note>
            Nu skulle jag vilja ta upp den fråga jag ställde i min interpellation
            som jag inte fått svar på ännu. Vilka forskningsstudier ligger
            bakom utbildningsministerns slutsats att det behövs en ökad detaljstyrning?
            Berätta vilka forskningsstudier som du stöder dig på i denna argumentation!
          </note>
          <note type="speaker">
            Anf. 103 Utbildningsminister JAN BJÖRKLUND (fp):
          </note>
          <note>
            Herr talman! Jag står för att vi styr upp lärarutbildningen mer,
            så Thomas Strand behöver inte argumentera och berätta för mig
            att vi gör det. Jag har sagt hela tiden att vi behöver styra upp
            den, för den har haft för låg kvalitet.
          </note>
          <note>
            Ett av de viktigaste underlagen för regeringen har varit Högskoleverkets
            ganska starka kritik mot det flummiga allmänna utbildningsområdet.
            Högskoleverket är den instans som har att granska kvaliteten i
            svensk lärarutbildning, och de har varit oerhört kritiska mot
            att det allmänna utbildningsområdet har varit för flummigt och
            efterlyst en ökad uppstyrning. Det är precis det som vi nu genomför.
            Det är denna kritik som är det viktigaste underlaget för detta,
            om det är den typen av underlag som Strand efterlyser. Sedan tror
            jag att det räcker att gå ut och fråga de flesta lärarstudenter
            så kan de berätta samma sak. Men Högskoleverkets kritik är det
            viktigaste underlaget som finns i sammanhanget. Den var mycket
            entydig och var en sågning av den socialdemokratiska lärarutbildningsreformen
            från 2001. Även om den propositionen var mycket tjockare än vad
            Strand sade var det ändå en total sågning som Högskoleverket gjorde
            i sin utvärdering 2005. Det är därför vi nu gör om detta.
          </note>
          <note>
            Det kan hända att Thomas Strand tycker att svensk lärarutbildning
            har varit jättebra, och då förstår jag kritiken mot vår reform.
            Men han är rätt ensam, för det är inte så många andra som tycker
            det. Vi har haft allt färre sökande under väldigt många år, kvaliteten
            är för låg och det finns en ganska stor enighet om att utbildningen
            behöver reformeras.
          </note>
          <note>
            Sedan vet jag att vi har olika syn på detta. Vi tycker att ämneskunskaper
            är viktiga i skolan. Kunskapsresultat är viktiga i skolan liksom
            fokus på ämneskunnande. Den socialdemokratiska utbildningspolitiken
            har varit mer processinriktad. Det finns en skillnad i ideologisk
            syn. Den skillnaden finns också bland dem som utbildar lärare.
            En del håller med Strand och är kritiska mot oss, och andra håller
            med mig.
          </note>
          <note>
            Det här med utbildningspolitik är kontroversiella frågor, och
            man tycker lite olika också i forskarvärlden. Men till sist är
            vår uppfattning, precis som Högskoleverkets, att lärarutbildningen
            har haft för låg kvalitet. En del i detta har varit att det allmänna
            utbildningsområdet har varit alldeles för flummigt och odefinierat.
          </note>
          <note type="speaker">
            Anf. 104 THOMAS STRAND (s):
          </note>
          <note>
            Herr talman! Det verkar som att utbildningsministern bara har
            två lägen: aldrig eller alltid. Var finns nyanserna? Det är inte
            sant att Högskoleverket sågade den socialdemokratiska lärarutbildningspropositionen
            och hur den utvecklades. Det är inte sant. Det kom berättigad
            kritik, och den socialdemokratiska regeringen åtgärdade detta
            och styrde upp det och skrev in saker i examensordningen när det
            gäller betyg, svenska och matte. Det vet utbildningsministern.
          </note>
          <note>
            Högskoleverket framför kritik i sin rapport, och den ska man
            lyssna och ta noga vara på. Men de skriver också att utbildningen
            hade utvecklats på ett bra sätt om man jämför med 20052008. Man
            ska vara lite nyanserad när man pratar om lärarutbildningen.
          </note>
          <note>
            Vi har sagt ja till en reformerad lärarutbildning, som utbildningsministern
            vet det är vi inte motståndare till. Däremot är vi kritiska mot
            att det blir en alldeles för stark detaljstyrning, och det ser
            man även när det gäller examensordningen. Man blir lite oroad
            för vilka inlåsningseffekter den här lärarutbildningen kan få.
          </note>
          <note>
            Jag ska återigen citera artikeln som utbildningsministern verkar
            ha läst med förtjusning. Anna Götlind och Eva-Lis Sirén skriver
            så här:
          </note>
          <note>
            En akademisk utbildning skiljer sig från andra eftergymnasiala
            utbildningar genom att den ska vara forskningsbaserad. För att
            en utbildning ska kunna vara forskningsbaserad krävs det att den
            i första hand styrs av relevant vetenskap och inte av politiska
            överväganden. Den nu föreslagna detaljstyrningen av lärarutbildningen
            hotar dock utbildningens möjlighet att vara akademisk.
          </note>
          <note>
            Det är just det sista som är en varningsklocka: Vart är vi på
            väg med en ökad detaljstyrning? Den känner jag oro för.
          </note>
          <note type="speaker">
            Anf. 105 Utbildningsminister JAN BJÖRKLUND (fp):
          </note>
          <note>
            Herr talman! Det finns naturligtvis många som är motståndare
            till regeringens utbildningspolitik. Jag möter många varje dag,
            och de är högljudda i debatten. Det finns många debattartiklar
            som är kritiska som man kan läsa upp.
          </note>
          <note>
            Men jag känner mig väldigt fast och trygg i att den nya lärarutbildningsreformen
            har en gedigen förankring i vetenskapen. Huvudutredaren har för
            övrigt varit professor Sigbrit Franke. Hon är en av Sveriges mest
            erfarna professorer i pedagogik och har varit universitetskansler
            i många år. Hon var en av dem som var oerhört kritiska mot 2001
            års reform när hon var chef för Högskoleverket och utvärderade
            reformen. Det är hennes förslag som förslagen i allt väsentligt
            bygger på. Många pedagogiska vetenskapsmän och andra har varit
            inne och tyckt till och tyckt att detta är den huvudinriktning
            vi bör ha.
          </note>
          <note>
            Jag är helt medveten om att det finns kritiker. Skolpolitik är
            kontroversiell. Den omläggning av svensk utbildningspolitik som
            vi nu gör på många områden, där lärarutbildningen är en del i
            reformerna, finns det många motståndare mot, bland annat den rödgröna
            oppositionen. Väljarna får väl i höst avgöra vilken utbildningspolitik
            man vill ha.
          </note>
          <note>
            Jag känner mig trygg med att den nya utbildningen kommer att
            bli bättre. Efter några år hittar man säkert saker som ska ändras
            där också, för allt blir inte alltid bra när man gör stora reformer.
            Men den huvudinriktning vi nu har, mot tydligare kunskapskrav,
            högre krav för att komma in på lärarutbildningen, högre krav för
            att ta lärarexamen och mer fokus på ämneskunskaper, känner jag
            mig väldigt trygg med är rätt huvudinriktning för Sverige.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2009/10:449 om det ekonomiska ansvaret
            för folkbildningen
          </note>
          <note type="speaker">
            Anf. 106 Utbildningsminister JAN BJÖRKLUND (fp):
          </note>
          <note>
            Herr talman! Gunilla Carlsson i Hisings Backa har frågat mig
            om jag tagit några initiativ till överläggningar utifrån den av
            riksdagen beslutade propositionen Lära, växa, förändra. Regeringens
            folkbildningsproposition (prop. 2005/06:192).
          </note>
          <note>
            Den nuvarande ordningen, med inrättandet av Folkbildningsrådet
            och införandet av en målstyrning för folkbildningen, går tillbaka
            till 1991. Då beslutades också förordningen (1991:977) om statsbidrag
            till folkbildningen där staten anger syftena med statsbidraget.
          </note>
          <note>
            Tillsammans gör folkhögskolor och studieförbund mycket värdefulla
            insatser inom en rad områden. För sitt angelägna arbete tilldelas
            folkbildningen årligen ett omfattande statligt stöd. Under 2010
            uppgår statsbidraget till över 3,2 miljarder kronor.
          </note>
          <note>
            Folkbildningen är att betrakta som en gemensam angelägenhet för
            staten, kommunerna, landstingen och de enskilda huvudmännen. Det
            ekonomiska ansvaret bör bäras gemensamt. Denna princip innebär
            också att staten inte bör kompensera för bortfall av stöd från
            andra finansiärer.
          </note>
          <note>
            Regeringen för löpande diskussioner med företrädare för såväl
            folkhögskolor och studieförbund som kommuner och landsting om
            exempelvis folkbildningens verksamhet lokalt, regionalt och nationellt
            men också om de ekonomiska förutsättningarna och behovet av ett
            gemensamt ansvarstagande. Samtidigt är det viktigt att lyfta fram
            en annan viktig princip i sammanhanget, nämligen kommunernas och
            landstingens långtgående självbestämmande exempelvis när det gäller
            användningen och fördelningen av egna resurser.
          </note>
          <note>
            I syfte att på ett mer övergripande plan fortsätta diskussionen
            om ekonomiska förutsättningar för och andra centrala frågeställningar
            rörande hur kommuner och landsting bidrar till att stärka folkbildningen
            har jag nyligen bjudit in Sveriges Kommuner och Landsting till
            överläggningar.
          </note>
          <note>
            Anf. 107 GUNILLA CARLSSON i Hisings Backa (s):
          </note>
          <note>
            Herr talman! Jag vill börja med att tacka utbildningsministern
            för svaret.
          </note>
          <note>
            Jag har ställt en fråga till utbildningsministern med anledning
            av det beslut som riksdagen tog under våren 2006 vad gällde folkbildningspropositionen
            Lära, växa och förändra . I den propositionen lyfte man fram det
            ekonomiska ansvaret för folkbildningen mellan staten, landstingen
            och kommunerna. En enig riksdag det är viktigt att poängtera beslutade
            om just den punkten att man skulle ha en överläggning med Sveriges
            Kommuner och Landsting.
          </note>
          <note>
            Det här var under våren 2006, och som vi vet blev det ett regeringsskifte
            efter det. Utbildningsminister Björklund har varit minister med
            ansvar för folkbildningen under snart fyra år. Jag har i flera
            kammaredebatter med borgerliga företrädare i kulturutskottet frågat
            vad som händer i den här frågan, och de har tyvärr inte kunnat
            ge mig något svar. Det blir ganska tydligt när jag nu har fått
            svaret från ministern, eftersom han inte verkar ha haft någon
            överläggning med Sveriges Kommuner och Landsting.
          </note>
          <note>
            Men efter snart fyra år har han nyligen bjudit in Sveriges Kommuner
            och Landsting till överläggningar i syfte att på ett mer övergripande
            plan fortsätta diskussionen om ekonomiska förutsättningar för
            och andra centrala frågeställningar rörande hur kommuner och landsting
            bidrar till att stärka folkbildningen, som han skriver i sitt
            svar.
          </note>
          <note>
            Min fråga är: Varför har ministern inte gjort någonting tidigare
            utifrån det beslut som en enig riksdag tog våren 2006? Vad har
            ministern tänkt diskutera mer konkret med Sveriges Kommuner och
            Landsting? När kommer träffen att äga rum?
          </note>
          <note type="speaker">
            Anf. 108 THOMAS STRAND (s):
          </note>
          <note>
            Herr talman! Jag tyckte att det var så roligt att debattera med
            utbildningsministern att jag fortsätter i den här frågan också.
          </note>
          <note>
            Den här interpellationen är jättebra, och jag tackar Gunilla
            Carlsson i Hisings Backa för att hon har ställt den till utbildningsministern.
            Jag har ställt en liknande interpellation jag vill minnas att
            det var hösten 2006 om just detta att följa upp det som då beslutades
            om folkbildningspropositionen.
          </note>
          <note>
            Det var stor enighet om den propositionen, om folkbildningens
            viktiga roll i samhället och att detta var en angelägenhet för
            hela samhället och på alla nivåer, stat, landsting och kommuner.
            Jag vill bara stryka under den fråga som Gunilla Carlsson har
            ställt till utbildningsministern.
          </note>
          <note>
            Folkbildningen är en viktig aktör i samhället och har betytt
            mycket för den demokratiska utvecklingen. Tittar man tillbaka
            historiskt sett gick folkbildning och folkrörelser hand i hand
            för att bygga Sverige. Man samlades i studiecirklar, gick folkhögskolekurser,
            diskuterade olika samhällsproblem, gick ut och agerade och tog
            beslut som förändrade samhället. Det var väldigt viktigt för det
            svenska samhället.
          </note>
          <note>
            Jag skulle också vilja påstå att folkbildningen har spelat stor
            roll för utbildningsväsendet i Sverige. Folkbildningens pedagogik
            har påverkat även skolans pedagogik. Man kanske har sett det tydligast
            i förskolepedagogiken, men alla nivåer har fått influenser av
            folkbildningspedagogik.
          </note>
          <note>
            Många svenskar har fått andra kunskaper och makt över sitt eget
            liv genom folkbildning och studier, så det här är väldigt viktigt.
            Därför är det här en angelägen fråga.
          </note>
          <note>
            Vad har då hänt sedan folkbildningspropositionen antogs för fyra
            år sedan? Jo, vi hörde att det var ett kraftfullt stöd från statens
            sida på 400 miljoner kronor som kom till folkbildningen, och det
            var värdefullt. Sedan dess har staten och regeringen skrivit upp
            anslaget till folkbildningen.
          </note>
          <note>
            Man kan titta på landstingssidan. Man kan väl säga generellt
            att de där har hållit ställningarna hyfsat under åren. Men det
            som är den stora katastrofen, skulle jag vilja påstå, är kommunbidragen.
            Man kan gå tillbaka till början av 90-talet. Vi fick den nya förordningen
            1991. Stödet från kommuner till folkbildning har halverats. Det
            är egentligen helt oacceptabelt. Med tanke på folkbildningens
            viktiga roll i samhället, det som jag berättade om för att ge
            en bakgrund till den här frågan, är det skrämmande.
          </note>
          <note>
            Därför blev jag glatt överraskad när jag läste i utbildningsministerns
            svar att han har tagit initiativ till att bjuda in just Sveriges
            Kommuner och Landsting till samtal. Det svaret fick jag nämligen
            inte 2006 av utbildningsministern. Då var det inte några sådana
            samtal på gång. Därför är jag glad över detta.
          </note>
          <note>
            Jag är också spänd på att höra: Vad kommer du att säga under
            de här samtalen? Är det några nya signaler? Har utbildningsministern
            kommit på någonting som han vill säga för att kommuner ska ta
            ett större ansvar för folkbildning i Sverige?
          </note>
          <note type="speaker">
            Anf. 109 Utbildningsminister JAN BJÖRKLUND (fp):
          </note>
          <note>
            Herr talman! Jag inser att Thomas Strand har sysslat med folkbildningsfrågor
            under mycket längre tid än vad jag har gjort. Men jag har också
            studerat de här siffrorna och sett hur framför allt den kommunala
            sektorns anslag till folkbildningssektorn över en längre tid har
            minskat. Det är riktigt. Det har minskat med i stort sett hälften,
            eller det har minskat med 45 procent från 1991 till 2009.
          </note>
          <note>
            Eftersom staten har ökat sina anslag betyder det att den statliga
            andelen av den totala finansieringen har ökat markant. Det var
            inte avsikten för 20 år sedan. Avsikten var att detta skulle vara
            ett gemensamt åtagande. Därför delar jag helt den uppfattning
            som ni båda ger uttryck för.
          </note>
          <note>
            Det är naturligtvis det här jag kommer att säga till kommunerna
            och till Kommunförbundet. Vi har en uppgörelse. Det finns inte
            i uppgörelsen några exakta summor som var och en ska bidra med,
            men det är min uppfattning att det går att diskutera huruvida
            man i dag lever upp till den här uppgörelsen från kommunsidan.
            Det är naturligtvis det jag kommer att säga. Jag anser att kommunerna
            behöver skärpa sig på den här punkten.
          </note>
          <note>
            Anf. 110 GUNILLA CARLSSON i Hisings Backa (s):
          </note>
          <note>
            Herr talman! Tack, för svaret! Det är inte en dag för tidigt.
            Jag hade önskat att ministern hade gjort det här för flera år
            sedan, kanske redan hösten 2006 när Thomas Strand tog upp det
            i en interpellationsdebatt med ministern.
          </note>
          <note>
            Det är precis som du säger. Det är 45 procent i minskade anslag
            sedan 1991. Men från och med 2009 är det också 80 kommuner som
            har budgeterat sänkta bidrag. I förra årets budget var det alltså
            80 kommuner som budgeterade sänkta bidrag. Det är dessutom 15
            kommuner som inte ger en enda krona till folkbildningen. De har
            ökat i antal. Tio av de här kommunerna ligger i Stockholms län.
          </note>
          <note>
            Detta kan man också fundera på. Vad är det som gör att man gör
            ett sådant ställningstagande, att man inte över huvud taget lägger
            några resurser på folkbildningen? Det tycker jag också att ministern
            ska ta med sig. Man har ett gemensamt ekonomiskt ansvar. Men man
            kan också titta på vad folkbildningen kan ge till ett samhälle,
            vilken resurs folkbildningen faktiskt är.
          </note>
          <note>
            Jag tror att vi här vet att folkbildningen är en del av den utveckling
            som det här landet står för. Inte minst inom utbildningssektorn
            har man mycket att tacka folkbildningen för.
          </note>
          <note>
            Vi vet att vi har stora utmaningar i dag. Det är många människor
            som fortfarande står utanför och som inte känner sig delaktiga
            i samhället. Vi vet att folkbildningen är en väldigt bra aktör
            just när det gäller de grupperna. Den kan göra att det känns meningsfullt.
            Folkbildning kan göra att man växer som person och att man vågar
            och kan ta större utrymme i samhällsdebatten över huvud taget.
          </note>
          <note>
            Jag skulle önska att ministern tog med sig den diskussionen.
            Det handlar om att vi faktiskt lyfter upp folkbildningen. Det
            finns säkert många politiker runt om i det här landet som inte
            själva har erfarenheter av folkbildning, som inte riktigt vet
            vad det är för någonting. Då är det lätt att i en budgetdiskussion
            säga: Ja, men de där pengarna kan vi lätt stryka. Då inser man
            inte vad det är man stryker bort i ett samhälle.
          </note>
          <note>
            Jag skulle önska att ministern tar med sig detta även i de här
            diskussionerna.
          </note>
          <note>
            Sedan förstår jag att det är jättetufft ute i kommunerna. De
            har en tuff ekonomisk situation, inte minst efter snart fyra år
            med en borgerlig regering som har gjort att de har fått minskade
            anslag och också ökade utgifter. Inte minst har det blivit en
            ökad arbetslöshet och fler med socialbidrag. Det gör naturligtvis
            att de har en tuff situation vad det gäller ekonomin.
          </note>
          <note>
            Jag ställer mig återigen frågan: Varför har ministern dröjt så
            länge med att bjuda in till den här dialogen? De här siffrorna
            har ju inte kommit det senaste året, utan minskningen är en trend
            som har pågått under många år. Varför har man då inte gjort det
            som riksdagen faktiskt beslutade redan under den förra mandatperioden
            och bjudit in till den här dialogen?
          </note>
          <note>
            Jag tror att jag ställde frågan tidigare: När är det tänkt att
            den här dialogen ska äga rum? Det är lite spännande, inte minst
            för mig och Thomas Strand som har följt den här frågan. När tänker
            ministern träffa Sveriges Kommuner och Landsting för att diskutera
            den här frågan?
          </note>
          <note type="speaker">
            Anf. 111 THOMAS STRAND (s):
          </note>
          <note>
            Herr talman! Jag tycker också att det är bra att utbildningsministern
            har tänkt om och nu är villig att träffa SKL. Jag tänkte i mitt
            stilla sinne att det också inger hopp när det gäller den föregående
            debatten om folkhögskolelärare. Man kan ju tänka om. Det kanske
            är så man ska se det, långsiktigt.
          </note>
          <note>
            Det har dröjt väldigt länge, men det är i alla fall bra att det
            blir av. Det är också bra att utbildningsministern lyfter det
            här med den ekonomiska situationen och att utbildningsministern
            ser detta.
          </note>
          <note>
            Det här såg vi redan för fyra år sedan, så det är ingen nyhet.
            Men det här är jätteviktigt. Det här behövs verkligen för utbildningens
            och för bildningens skull i Sverige.
          </note>
          <note>
            Jag skulle också vilja skicka med en annan sak som man kan ta
            upp i de här diskussionerna. Det handlar om arbetslösheten. Här
            vet vi jag har sagt det förut att folkbildningens aktörer kan
            spela roll för att möta människor som just nu har det svårt, som
            går utan arbete.
          </note>
          <note>
            Jag ska inte bara hålla på och gulla med ministern i den här
            frågan. Det handlar också om hur det ser ut framåt. Ni har sagt
            att ni, om ni fortsätter att styra Sverige, kommer att ta bort
            de 12 miljarderna till kommuner och landsting. Det blir en ännu
            större press på kommuner. För en orsak till att man har dragit
            ned på folkbildningsstödet är att man har fått in för lite pengar.
            Därför är det väldigt viktigt att man går sida vid sida och hjälps
            åt, staten, landstinget och kommunerna, i de här frågorna.
          </note>
          <note type="speaker">
            Anf. 112 Utbildningsminister JAN BJÖRKLUND (fp):
          </note>
          <note>
            Herr talman! När det gäller den sista punkten tror jag att Thomas
            Strand påstod samma sak i en tidigare debatt, för en stund sedan.
            Men jag tar det en gång till. Vi har sagt att vi ger besked i
            vårt valmanifest om hur vi ser på statsbidraget till kommunerna
            för kommande år.
          </note>
          <note>
            Den här minskningen från kommunerna har ägt rum sedan i början
            av 90-talet. Det har väl inte varit en helt jämn kurva, men det
            har ändå skett under 20 års tid. Man kan naturligtvis ställa frågan
            varför jag inte gjorde något förut. Man kan också ställa frågan:
            Varför gjorde inte mina socialdemokratiska företrädare någonting
            under tolv år?
          </note>
          <note>
            Men vi gör det här nu, och det är bra. Vi tar nu det här initiativet.
          </note>
          <note>
            Jag hörde någon viskning om att det just nu diskuteras tidpunkt
            för mötet. Det handlar om att det ska ske före semestern. Det
            är alltså inom kort ett sådant möte kommer att äga rum, om vi
            får till det med Kommunförbundet. I annat fall blir det omedelbart
            efter semestern.
          </note>
          <note>
            När man tittar på de här siffrorna över en längre tid ser det,
            som sagt, bekymmersamt ut, tycker jag, i varje fall när det gäller
            kommunernas åtaganden. Jag håller med om beskrivningen av landstingen,
            som ju i hög utsträckning finansierar folkhögskolorna. Där har
            det bara skett mindre förändringar. Men på kommunsidan har det
            skett en markant förändring under en 20-årsperiod.
          </note>
          <note>
            Jag delar helt uppfattningen att folkhögskolorna har en viktig
            uppgift i vårt land. Det talades om arbetslöshet. Det är väl så
            att folkhögskolorna dessutom nu har fått en del ytterligare uppdrag
            som en del av arbetslöshetsbekämpningen. Men redan utan det uppdraget
            har man en viktig uppgift för människor som har misslyckats i
            grundskolan eller i gymnasiet eller som vill få en ny start och
            en ny chans. Inte minst genom den pedagogik som många folkhögskolor
            använder, som avviker en del från det allmänna skolväsendets pedagogik,
            klarar man av att möta andra grupper av elever som det vanliga
            skolväsendet möter. Därför har folkhögskolorna ett stort värde
            att bidra med, tycker jag, i det livslånga lärandet. Jag har alltså
            ingen annan uppfattning än vad ni har om folkhögskolans roll och
            värde.
          </note>
          <note>
            Jag är helt beredd att peka på de här siffrorna. Jag är inte
            säker på att kommunsektorn samlat är medveten om att stödet har
            minskat så mycket och så länge. Men det är helt uppenbart att
            vi behöver diskutera detta med kommunsektorn.
          </note>
          <note>
            Anf. 113 GUNILLA CARLSSON i Hisings Backa (s):
          </note>
          <note>
            Herr talman! Jag vill tacka för den här debatten med ministern.
            Jag hoppas verkligen att vi ser en lösning i den här frågan. Det
            är precis som du säger. Vi hade en socialdemokratisk regering
            i tolv år, men det var också under socialdemokratisk regering
            som den här propositionen kom fram.
          </note>
          <note>
            En punkt i den propositionen var just att man såg behovet av
            att stärka upp diskussionen med Sveriges Kommuner och Landsting.
            Det är precis som du säger. Vi har ingen delad åsikt om det kommunala
            självstyret eller landstingen. De ska naturligtvis ha det självstyret.
            Vi måste ändå ta ett gemensamt ansvar. Vi behöver ha den diskussionen.
            Därför hade man med det i den proposition som den socialdemokratiska
            regeringen lade fram under den förra mandatperioden.
          </note>
          <note>
            Jag tycker att det är lite olyckligt att det har behövt ta fyra
            år innan ministern har bjudit in till det här samtalet med Sveriges
            Kommuner och Landsting. Vi har ändå sett siffrorna som har dalat
            ned allteftersom. Bara att minska anslaget med närmare 50 procent
            sedan 1991 känns inte bra med tanke på hur viktig folkbildningen
            och dess verksamhet är ute i kommunerna.
          </note>
          <note>
            Vi gör också satsningar från socialdemokratiskt håll. Vi ökar
            på vad det gäller resurserna ut till folkhögskolorna för att de
            ska jobba med utbildning för inte minst ungdomar som nu står utanför
            arbetsmarknaden men också för vuxna. Det är en viktig del som
            man kan göra för att se till att arbetslösa får en möjlighet att
            ändra inriktning eller, som du själv sade, har man kanske inte
            lyckats så bra i skolan.
          </note>
          <note>
            Man kan få ytterligare en chans och kanske ytterligare en chans.
            Jag tycker att det ska vara möjligt att få det. Vi socialdemokrater
            i Sverige tycker att man ska få nya chanser här i livet flera
            gånger.
          </note>
          <note type="speaker">
            Anf. 114 Utbildningsminister JAN BJÖRKLUND (fp):
          </note>
          <note>
            Herr talman! Jag konstaterar att vi låter överens om det här.
            Gunilla Carlsson kan inte låta bli att påtala att det var under
            min tid som samtalen inte har skett. Men det fanns tolv år tidigare
            då de kunde ha skett. Vill en regering ha överläggningar med Kommunförbundet
            måste man inte lägga fram en proposition till riksdagen. Det går
            bra att bjuda in dem bara. Så det hade man kunnat göra under tolv
            år tidigare.
          </note>
          <note>
            Men nu gör vi det, och jag är glad över att vi verkar vara eniga
            om vad som ska framföras vid de samtalen.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2009/10:413 om handel som ett sätt
            att öppna kontaktvägar
          </note>
          <note type="speaker">
            Anf. 115 Statsrådet GUNILLA CARLSSON (m):
          </note>
          <note>
            Herr talman! Jan Lindholm har ställt en rad frågor till utrikesministern
            angående bland annat klimatförändringen och handelsblockaden av
            Kuba. Interpellationen har överlämnats till mig.
          </note>
          <note>
            Det är en allvarlig fråga att folk isoleras från den globala
            gemenskapen när ledare i länder upprätthåller en politik som isolerar
            och låser möjligheter till utbyte. Här är vi helt ense.
          </note>
          <note>
            Det allvarligaste hotet kommer från auktoritära stater. Utan
            politiska och medborgerliga rättigheter minimeras människors möjlighet
            att påverka sin egen livssituation och samhället i stort. Yttrande-
            och föreningsfrihet är centrala för människors möjligheter att
            organisera sig och utkräva ansvar av sina stater samt vilka frågor
            det egna landets företrädare driver i exempelvis internationella
            klimatförhandlingar.
          </note>
          <note>
            I följande skrivelser klargör regeringen sin syn på dessa frågor:
            De globala utmaningarna i 2008 års PGU-skrivelse (skr. 2007/08:89
            Globala utmaningar vårt ansvar ) och regeringens ställningstaganden
            i skrivelserna Frihet från förtryck (skr. 2008/09:11) och Mänskliga
            rättigheter i svensk utrikespolitik (skr. 2007/08:109) liksom
            i relevanta policyer inom olika ämnesområden inom utvecklingssamarbetet,
            som exempelvis Förändring för frihet policy för demokratisk utveckling
            och mänskliga rättigheter inom svenskt utvecklingssamarbete (UF2009/33076/UP)
            samt Pluralism, Policy för stödet till det civila samhället inom
            svenskt utvecklingssamarbete (UF2009/23647/UP).
          </note>
          <note>
            Klimatförändringarna påverkar livsförutsättningarna i hela världen.
            Kraftfulla åtgärder krävs för att minska koldioxidutsläppen och
            för anpassning till klimatförändringarna. Klimatförändringarna
            undergräver möjligheterna att minska den globala fattigdomen och
            uppnå en hållbar utveckling. Den politiska prioriteringen och
            mobiliseringen för att motverka klimatförändringarna och hantera
            dess negativa effekter, både på nationell och internationell nivå
            samt i andra länder, har varit och är fortsatt mycket angelägen
            för regeringen.
          </note>
          <note>
            Sverige har ingen avsikt att i internationella forum lyfta frågan
            om det hinder för det kubanska folkets möjligheter att bidra till
            att möta utmaningen av ett nytt klimat som den nuvarande handelsblockaden
            innebär. Vad gäller handelsblockaden av Kuba röstar Sverige och
            övriga EU årligen emot denna vid omröstningen i FN.
          </note>
          <note>
            Sverige avser inte i nuläget att medverka till att EU avskaffar
            den gemensamma ståndpunkten från 1996, eftersom inga framsteg
            har skett i Kuba beträffande respekt för de mänskliga rättigheterna,
            inga framsteg i demokratiutvecklingen samt inga frigivningar av
            politiska fångar.
          </note>
          <note type="speaker">
            Anf. 116 JAN LINDHOLM (mp):
          </note>
          <note>
            Herr talman! Jag hade inte väntat mig ett så här kort svar och
            ett sådant innehållslöst svar från ministern. Klimathotet är trots
            allt en fråga som i dag ligger högt på dagordningen i alla internationella
            sammanhang.
          </note>
          <note>
            De flesta andra frågor relaterar på något sätt till den utmaning
            som ett förändrat klimat innebär, inte minst biståndsfrågor. Svält
            och fred är också områden som mycket starkt är kopplade till ett
            förändrat klimat.
          </note>
          <note>
            Jag valde två länder för att exemplifiera vad olika former av
            isolering kan innebära för ett enskilt land. Taiwan blockeras
            från internationella samarbetsorgan av Kina och Kuba utsätts för
            en handelsblockad av USA.
          </note>
          <note>
            Jag hade förväntat mig att min första fråga om de globala kompetensförluster
            som rimligen uppstår när olika folk i olika länder utestängs från
            ett globalt samarbete skulle resultera i något eller några exempel
            från ministerns sida på hur isolering kan göra det svårare att
            samla alla krafter globalt för ett gemensamt mål. Ministern väljer
            i stället att helt gå förbi den frågeställningen, vilket jag tycker
            är väldigt synd.
          </note>
          <note>
            Jag försökte öppna för en diskussion i sakfrågan. I stället väljer
            ministern att, som högerregeringen generellt sett verkar göra,
            sätta på sig sina ideologiska glasögon.
          </note>
          <note>
            Trots att de flesta av EU:s länder sedan länge insett att det
            är kontraproduktivt med en handelsblockad mot Kuba och egentligen
            vill förändra ställningstagandet från 1996 håller Sverige och
            några få andra länder fast vid den gamla linjen. Konsensusprincipen
            inom EU gör att Sverige och några få andra länder kan stoppa en
            förändring.
          </note>
          <note>
            I sitt svar påpekar ministern specifikt att det allvarligaste
            hotet kommer från auktoritära stater. Även om det är oklart i
            ministerns svar vilka stater som åsyftas kan man dra en parallell
            till dagens debatt, där det ställs krav på en handelsblockad mot
            det auktoritära Israel som genomför piratkuppsliknande angrepp
            på internationellt vatten.
          </note>
          <note>
            I det fallet väljer världssamfundet att inte införa någon handelsblockad
            med motiveringen att isoleringen skulle kunna göra Israel till
            ett ännu farligare land i sin region. Var finns logiken i det?
          </note>
          <note>
            Det Sverige aktivt hindrar EU från att göra görs nu i stället
            på FN-nivå. FN arbetar aktivt för att stärka sina kontakter och
            utveckla sitt samarbete med många krafter på Kuba som arbetar
            med klimat- och miljöfrågor.
          </note>
          <note>
            FAO anser att det finns mycket kunskap att hämta från Kuba, speciellt
            på grund av den isolering man har varit utsatt för. De har varit
            tvungna att lösa många av de problem som kommer att drabba även
            resten av världen med anledning av klimatförändringarna.
          </note>
          <note>
            Genom att exempelvis odla livsmedel på hustaken, i trädgårdarna,
            i parkområdena och i andra stadsnära grönområden har man lyckats
            minimera transportbehoven och därmed behovet av fossil energi.
            Kuba har många likheter med Sverige när det gäller demografi,
            utbildningsnivå, sjukvård och urbanisering med mera.
          </note>
          <note>
            På många sätt är Kuba likt ett modernt västerländskt land med
            snarlika problemställningar som man måste ta hand om och lösa.
            Att de politiska modellerna skiljer sig åt är en annan sak.
          </note>
          <note>
            Jag undrar varför ministern inte vill att vi i vårt land ska
            kunna ha en diskussion om villkoren för att alla folk i världen
            ska kunna få delta i arbetet med att möta klimatutmaningarna.
          </note>
          <note type="speaker">
            Anf. 117 Statsrådet GUNILLA CARLSSON (m):
          </note>
          <note>
            Herr talman! Jag valde att ge ett relativt kort svar, eftersom
            jag ville hänvisa till hur vi har sett på just frihetsagendan
            och hur förtryck förstör för människor. Jan Lindholm har en helt
            annan utgångspunkt. Han vill häva EU:s politik gentemot Kuba och
            öppna upp för normalisering av relationer. Vi vill hålla fast
            vid den restriktiva politik och de ståndpunkter som finns.
          </note>
          <note>
            Man måste hantera lokala, regionala och internationella frågeställningar
            kring klimatförändringarna. Jag kan mycket väl se att det kubanska
            samhället har mycket kraft med mycket dugliga människor som möter
            de lokala klimatutmaningarna på ett bra sätt. Men att ta det som
            intäkt och diskutera grönt för att försöka få oss att häva EU:s
            politik mot Kuba tror jag är att göra friheten en otjänst.
          </note>
          <note>
            Jag tror nämligen att vi behöver fortsätta med den restriktiva
            politiken mot Kuba, för även om vi gav Kuba en röst skulle det
            inte bli en röst åt det kubanska folket utan en röst åt Fidel
            Castro, hans bror och den elit som nu styr på Kuba.
          </note>
          <note>
            Därför vill jag inte ha det angreppssätt som Miljöpartiet och
            kanske alla på vänstersidan väljer: Nu har vi en gemensam global
            utmaning, och då ska man se över detta så att alla hanteras lika.
            Jag är lite rädd för vartåt det resonemanget leder. Vi har ju
            sett hur många av de människor som lever i förtryck också är de
            som kanske har sämst möjligheter att lokalt utöva inflytande för
            att göra miljön bättre. Människor tillåts inte ha yttrandefrihet,
            inte rätt att samlas, inte rätt att föra diskussioner.
          </note>
          <note>
            Därför tycker vi att det är så viktigt att lyfta fram frihetsagendan.
            Även om de globala utmaningarna kräver ett globalt anslag och
            ett globalt svar kan vi inte hoppa över detta. Det skulle, enligt
            mitt sätt att se det, inte vara så mycket värt att med anledning
            av den globala klimatutmaningen lätta på EU:s politik mot Kuba.
            Jag tror inte att det skulle hjälpa.
          </note>
          <note>
            Jag tror nämligen att vi behöver se till att stötta dem som vill
            ha en förändring till stånd på Kuba, eftersom de med demokratiska
            principer bättre skulle kunna företräda sitt land och vara delaktiga
            i att diskutera klimatutmaningen.
          </note>
          <note>
            Det är därför jag i mitt svar har valt att inte blanda ihop detta
            med EU:s gemensamma ståndpunkt, för vi är väldigt tydliga från
            den borgerliga regeringen: Vi vill hålla fast vid vår Kubapolitik.
            Vi har de senaste månaderna sett att när bland annat amerikanerna
            har försökt öppna upp så har förtryckarregimen på Kuba valt att
            svara med motsatt mynt genom att inte underlätta för de politiska
            fångarna. Vi har nu sett många svälta ihjäl för sin rätt att få
            uttrycka sig.
          </note>
          <note>
            Därför vill jag slå vakt om den uppfattning som vi tidigare har
            haft och också haft stöd för bland annat av Socialdemokraterna
            som jag har uppfattat det, men det kan hända att vänsteralliansen
            är på väg i någon annan riktning nu för den Kubapolitik som den
            borgerliga regeringen ärvde av Socialdemokraterna när man samarbetade
            med Miljöpartiet.
          </note>
          <note>
            Herr talman! Detta är mina utgångspunkter i den här mycket omfångsrika
            och intressanta interpellationen som just tar upp klimatutmaningarnas
            betydelse för att vi agerar på olika nivåer. Men jag tror inte
            att vi löser klimathotet om vi får fler förtryckarregimer och
            diktaturer i världen.
          </note>
          <note type="speaker">
            Anf. 118 JAN LINDHOLM (mp):
          </note>
          <note>
            Herr talman! Dels efterfrågar jag logiken i den svenska utrikespolitiken,
            dels ifrågasätter jag om det är så klokt att av ideologiska skäl
            utestänga länder från internationell samverkan just för att stötta
            utvecklingen av demokrati i länderna.
          </note>
          <note>
            När det på sin tid gällde svensk medverkan på Balkan var den
            dåvarande regeringen väldigt noga med att peka på att engagemanget
            byggde på ett FN-mandat. På samma sätt är det i dag med det hårt
            ifrågasatta USA-stödda kriget i Afghanistan. I debatt efter debatt
            upprepas det att vårt engagemang där bygger på ett FN-mandat.
            Men när FN varje år med röstetalet ungefär 192 mot 187 kräver
            att handelsblockaden mot Kuba ska hävas, för så är det ju, är
            det beslutet i FN tydligen inte lika viktigt för Sverige. Sverige
            tillhör då de få länder som gör allt man kan för att motarbeta
            FN:s beslut.
          </note>
          <note>
            Jag undrar över logiken i den frågan. Ibland är FN viktigt, och
            ibland gör vi allt vi kan för att motverka deras beslut.
          </note>
          <note>
            Vi delar inte den kubanska regeringens syn på demokrati. Där
            är vi överens. Visst kan man vara kritisk till styret på Kuba.
            Men om det nu är så, som ministern uttryckte det, att det allvarligaste
            hotet kommer från auktoritära stater kan man undra vad det är
            som gör att Kuba skulle vara ett så mycket större hot än exempelvis
            Israel. Såvitt jag vet hotar inte Kuba några av sina grannländer.
            Inte heller kapar man främmande länders fartyg på internationellt
            vatten. Däremot gör Israel det, och de uppfattas av många av sina
            grannländer som en hotfull nation.
          </note>
          <note>
            Nu säger ministern i sitt interpellationssvar att det är en allvarlig
            fråga att folk isoleras från den globala gemenskapen. Det håller
            jag med om. Ministern säger också att det största hotet kommer
            från auktoritära stater. Det låter faktiskt på formuleringen som
            att ministern syftar på de auktoritära staterna USA och EU som
            de värsta hoten, men jag tror egentligen inte att det är det som
            är meningen, även om det är det som står där.
          </note>
          <note>
            Jag vill gå tillbaka till Nordiska rådet som 2007 beslutade att
            uppdra till samtliga nordiska regeringar att i internationella
            sammanhang arbeta med att lyfta fram frågan om klimatrelaterad
            migration i syfte att förebygga internationella konflikter när
            större migrationsströmmar så småningom kommer att röra sig även
            över nationsgränser.
          </note>
          <note>
            Just med anledning av detta tycker jag att det är märkligt att
            ministern inte kan tänka sig att medverka till en diskussion i
            vårt land om betydelsen av att alla världens folk behövs för att
            klara klimatutmaningarna. Det är en fråga som inte behöver beröra
            Kuba. Att ministern inte vill lyfta upp frågan om att alla världens
            folk borde medverka och är viktiga i klimatarbetet inom internationella
            forum, såsom faktiskt Nordiska rådet har rekommenderat de nordiska
            länderna att göra, betyder att ministern inte avser att följa
            rekommendationen från Nordiska rådet.
          </note>
          <note>
            Att ministern sedan inte vill erkänna att just det kubanska folket
            skulle kunna vara viktigt på samma sätt som andra folk i världen
            för att klara de gemensamma utmaningarna tycker jag är mer en
            ideologisk och politisk ståndpunkt, och det har ju ministern vidimerat
            här. Den respekterar jag fullt ut. Den ståndpunkten får man naturligtvis
            ha, men jag tycker att om man ska dra en sådan slutsats om Kubas
            icke-roll i den globala gemenskapen skulle ministern åtminstone
            ha försökt svara på min första fråga. Den handlar om vilka förluster
            världssamfundet gör när det gäller resurser och kompetens när
            länder utesluts från att delta i att möta klimatutmaningarna.
          </note>
          <note>
            Om vi kunde ha en saklig debatt om problemet, behovet och lösningarna
            tror jag inte att det skulle vara så laddat att kunna inse att
            alla världens folk, även det kubanska folket, inte minst med tanke
            på den väldigt höga utbildningsnivå de har som ju förmodligen
            är den högsta i världen, skulle kunna bidra till att vara en lösning.
          </note>
          <note type="speaker">
            Anf. 119 Statsrådet GUNILLA CARLSSON (m):
          </note>
          <note>
            Herr talman! Det är ju inte så att Kuba är uteslutet ur till
            exempel FN eller att Kuba inte har en chans att ta del i de klimatförhandlingar
            som sker inom FN:s ram. Tvärtom Kuba är en stat som andra som
            är med i Förenta nationerna. Där handlar det inte om att exkludera.
          </note>
          <note>
            När Jan Lindholm nu gör sig till tolk för det kubanska folket
            och säger att de inte får ta del och att jag därmed vill utesluta
            det kubanska folket tycker jag att det är lite av ett retoriskt
            övergrepp. Jag ser nämligen en stor risk med att legitimera den
            kubanska regimen som jag många gånger tycker absolut inte företräder
            sina medborgare. Man förvägrar dem rätten enligt FN:s allmänna
            deklaration om de mänskliga fri- och rättigheterna, och man låter
            dem inte få ha sina möjligheter att fritt uttrycka uppfattningar,
            att kunna organisera sig och ta ansvar för klimathotet fullt ut.
          </note>
          <note>
            Jag är inte så säker på att man bara för att man skulle upphäva
            EU:s sanktionspolitik eller börja ha ett starkt engagemang med
            just Kuba skulle komma det kubanska folket närmare, givet att
            de styrs av en maktelit designad bröderna Castro sedan många år
            tillbaka som håller landet i ett järngrepp.
          </note>
          <note>
            Jag blir lite förvånad över detta rättframma sätt att resonera
            av en ledande representant från vänsteralliansen som nu säger
            att vi helt och hållet från svensk sida ska ändra Kubapolitiken
            för att vi går miste om så mycket kompetens.
          </note>
          <note>
            Jag vill hävda att det finns många andra sätt att hålla kontakt
            med kubaner, till exempel kubaner i exil och kubanska kvinnor.
            Vi försöker också genom utvecklingssamarbetet stötta dem som står
            upp och slåss för sin frihet, men vi talar också väldigt mycket
            med de kubaner som inte vill se att man normaliserar relationerna
            med Kuba. Jag har lyssnat mer på dem än på Jan Lindholm, för jag
            tror att det är klok politik.
          </note>
          <note>
            Herr talman! Vad gäller jämförelserna med Israel och den fruktansvärda
            utveckling vi har sett på senare tid var det en väldigt intressant
            debatt i kammaren i går där en del av detta togs upp. Det är väl
            ingen hemlighet att det ibland, tyvärr, i politiken och i världssamfundet
            har funnits en dubbel standard kring vissa olika ageranden. Det
            jag är väldigt stolt över är att den borgerliga regeringen har
            en väldigt tydlig linje och nu tillhör de starkast kritiska rösterna
            mot Israels agerande. Det var annorlunda under Göran Perssons
            tid.
          </note>
          <note type="speaker">
            Anf. 120 JAN LINDHOLM (mp):
          </note>
          <note>
            Herr talman! Jag tror inte att det är någon skillnad i vår inställning
            till den kubanska regeringen. Ministern använder en mängd formuleringar;
            jag tror alltså att det här inte alls handlar om att ge den kubanska
            regeringen någon legitimitet.
          </note>
          <note>
            Jag tror att ministern blandar ihop saker lite grann. Nu försökte
            ministern rätta till det, men det som jag tar upp handlar inte
            om att ge Kuba en röst. Jag tog upp Taiwan som ett exempel. Där
            handlar det om att i det internationella sammanhanget ge Taiwan
            en röst. Där är man så att säga portad av Kina från internationella
            forum som FN till exempel. Jag tog upp två dimensioner på detta
            för att visa att olika typer av utanförskap skapar olika problem.
            Handel är en typ av problem. Isolering politiskt är en annan typ
            av problem. Det är intressant.
          </note>
          <note>
            Sedan har händelserna i Medelhavet utanför Israel och Gaza skett
            sedan dess. Det är också en dimension i de internationella relationerna.
          </note>
          <note>
            Min erfarenhet är, om jag tittar historiskt, att handel har varit
            den absolut bästa vägen att öppna dörren till slutna samhällen.
          </note>
          <note>
            Jag är förvånad över detta från just en borgerlig regering, som
            normalt sett är intresserad av frihandel och som ser att handel
            är ett viktigt instrument för att kunna komma in där politik inte
            kommer in. Så har jag uppfattat det. Min bild av borgerlig politik
            är att handel är ett viktigt instrument för att kunna komma in
            där politik inte kommer in. Det är också bakgrunden till att jag
            framställer denna interpellation. Jag tror alltså att det är oerhört
            viktigt att vi får alla med på båten när problemen blir svåra.
            Vi ser att klimatutvecklingen går snabbt, så det gäller att fort
            hitta former internationellt där vi kan få alla att vara medarbetare
            och att inte några sitter utanför.
          </note>
          <note type="speaker">
            Anf. 121 Statsrådet GUNILLA CARLSSON (m):
          </note>
          <note>
            Herr talman! Jag tackar för en spännande interpellation. Det
            är intressant att en miljöpartist nu så starkt talar för handelns
            betydelse och utbyte mellan individer och institutioner som handeln
            bidrar till.
          </note>
          <note>
            Var drar man gränsen i fråga om när man legitimerar en regim,
            och hur öppnar man upp för handelns möjligheter att inte bara
            öka kontaktytor, kunskap och förståelse utan att också kunna öka
            välståndet? Det är en välkommen ståndpunkt från Miljöpartiet.
            Men det som vi har varit rädda för när det gäller denna interpellation
            är att detta används som en förevändning för att lätta på en restriktiv
            politik mot Kuba som syftar till att se till att vi kan få till
            stånd en röst för frihet och mot förtryck och därmed vara solidariska
            mot dem på Kuba som inte fullt ut tillåts vara med i det internationella
            klimatarbetet och som inte fullt ut tillåts göra sina röster hörda,
            vare sig på Kuba eller internationellt. Därför är jag tacksam
            för att vi fick en möjlighet att utbyta dessa synpunkter.
          </note>
          <note>
            Vi kommer att hålla fast vid den restriktiva politiken gentemot
            Kuba. Det finns också anledning att fortsatt resonera om hur man
            jobbar systemöppnande. Det är också därför som jag är stolt över
            att vi under denna mandatperiod har borrat vidare i detta. Hur
            ökar man kontakter mellan människor? Hur får vi fart på utvecklingen?
            Vad är det som hämmar utveckling? Men det handlar också om hur
            vi kan jobba mer med en frihetsagenda, frihet från förtryck. Det
            var därför som jag refererade mycket till skrivelser i interpellationssvaret,
            just för att visa att vi har tänkt mycket på dessa saker och funderat
            på hur människor kan föras närmare varandra för att också möta
            de globala utmaningarna. Jag tyckte därför att detta var en intressant
            interpellation, och jag tackar för den.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2009/10:344 om Sidas fortsatta arbete
            med hbt-frågor inom biståndet
          </note>
          <note type="speaker">
            Anf. 122 Statsrådet GUNILLA CARLSSON (m):
          </note>
          <note>
            Herr talman! Jag har talat med interpellanten. Både han och jag
            var förvånade över hur snabbt kammaren jobbar i vårtider. Vi är
            tacksamma för detta, men tyvärr kan inte Börje Vestlund vara här
            i dag. Men jag välkomnar interpellationen.
          </note>
          <note>
            Börje Vestlund har frågat mig hur jag avser att agera för att
            säkerställa att Sida följer rekommendationerna i utvärderingen
            av dess hbt-arbete och hur jag kommer att gå till väga för att
            se till att hbt-personers rättigheter, särskilda behov och villkor
            inom biståndet får en högre prioritet och förankring inom Sidas
            ledning.
          </note>
          <note>
            I stora delar av världen utsätts hbt-personer för brutalt förtryck,
            vilket är oacceptabelt. Diskriminering av människor på grund av
            sexuell läggning eller könsöverskridande identitet eller uttryck
            står i strid med den grundläggande principen om alla människors
            lika värde och rättigheter och är en kränkning av de mänskliga
            rättigheterna.
          </note>
          <note>
            Regeringen anser att frågan om hbt-personers rättigheter är av
            största vikt, och Sverige arbetar, både nationellt och internationellt,
            för att motarbeta diskriminering till följd av sexuell läggning
            eller könsöverskridande identitet eller uttryck. Den svenska regeringen
            arbetar konsekvent och konstant för att uppmärksamma frågan, inte
            minst inom EU, FN och i Europarådet.
          </note>
          <note>
            Sverige verkar aktivt för att alla länder ska avkriminalisera
            sexuella kontakter mellan vuxna personer av samma kön och att
            skydd mot diskriminering på grund av sexuell läggning och könsidentitet
            införs. Bland annat lyfter Sverige fram situationen för homosexuella,
            bisexuella och transpersoner i dialog med andra länder och inom
            ramen för den så kallade universella granskningen i FN:s råd för
            mänskliga rättigheter. Sverige och EU agerar också genom uppvaktningar
            och offentliga uttalanden mot lagförslag som medför diskriminering
            av homosexuella, bisexuella och transpersoner eller förföljelse
            av personer som försvarar de mänskliga rättigheterna med koppling
            till dessa frågor. Detta är särskilt viktigt för regeringen i
            ljuset av att många av de ca 70 länder där samkönade sexuella
            relationer är olagliga är partnerländer i det svenska utvecklingssamarbetet.
          </note>
          <note>
            Frågan om avkriminalisering lyftes även upp när Sverige som ordförande
            i EU under hösten 2009 arrangerade ett stort möte tillsammans
            med en rad representanter från det civila samhället i FN:s generalförsamling
            för att diskutera hbt-personers åtnjutande av de mänskliga rättigheterna.
          </note>
          <note>
            Inom ramen för Europarådets arbete verkade Sverige för rekommendationer
            kring hbt-personers rättigheter som kunde antas i mars 2010. Rekommendationerna
            är historiska då det är första gången någonsin som Europarådet
            antar rekommendationer kring hbt-frågor som är förhandlade på
            mellanstatlig nivå.
          </note>
          <note>
            I proposition 2002/03:122 Gemensamt ansvar Sveriges politik för
            global utveckling liksom i utrikesutskottets betänkande om denna
            politik slås också fast att målet om en rättvis och hållbar global
            utveckling självklart ska gälla alla oavsett kön, ålder, etnisk
            tillhörighet, sexuell läggning och funktionshinder.
          </note>
          <note>
            Som Börje Vestlund skriver i sin interpellation har Sida i regleringsbrevet
            för 2010 fått i uppdrag att inkomma med en redovisning av hur
            myndigheten avser att arbeta med frågor om hbt-personers villkor
            och rättigheter i utvecklingssamarbetet, med utgångspunkt i slutsatser
            och rekommendationer från utvärderingen av handlingsplanen för
            arbetet 20072009.
          </note>
          <note>
            Utvärderingen visar på positiva resultat men också på svagheter
            och fortsatta utmaningar i arbetet. Utvärderingen ger också rekommendationer
            om hur Sidas arbete med hbt-personers rättigheter skulle kunna
            tas vidare. Uppdraget till Sida syftar just därför till att utifrån
            dessa slutsatser och rekommendationer redovisa hur man avser att
            arbeta vidare med denna för regeringen så viktiga fråga. Regeringens
            prioriteringar ska naturligtvis genomsyra även myndighetens arbete
            i genomförandet. Jag ser fram emot att ta del av Sidas redovisning
            som ska inkomma senast den 30 juni.
          </note>
          <note>
            Då Börje Vestlund, som framställt interpellationen, anmält att
            han var förhindrad att närvara vid sammanträdet medgav talmannen
            att Carina Hägg i stället fick delta i överläggningen.
          </note>
          <note type="speaker">
            Anf. 123 CARINA HÄGG (s):
          </note>
          <note>
            Herr talman! Det var intressant och viktigt att Börje Vestlund
            valde att skriva denna interpellation. Jag är också tacksam för
            att jag har möjlighet att i hans frånvaro i dag ta emot svaret
            från statsrådet. Det finns mycket intressant information i svaret,
            och det vittnar om att frågan finns på dagordningen i departementet
            men också i myndigheter som har att hantera detta utifrån vad
            interpellanten har valt att lyfta fram här.
          </note>
          <note>
            Jag konstaterar också att både interpellanten och Gunilla Carlsson
            relaterar till den kommande redovisningen från Sida. Därför skulle
            det också vara intressant om vi redan nu, även om vi ännu inte
            har sett detta resultat, skulle kunna få lite indikationer på
            hur man vill se fortsättningen. Det är naturligtvis viktigt med
            ett klart besked från regeringen om hur man ser värdet långsiktigt
            i detta arbete. Vad händer efter den 30 juni? Kommer man att ta
            ytterligare steg när det gäller det som jag har upplevt att det
            ofta finns propåer om från allianskamrater till statsrådet, nämligen
            internationella initiativ och stora konferenser och så vidare?
            Det tycker jag också kan vara bra att få ett besked om.
          </note>
          <note>
            Vi vet att hbt-personer i stora delar av världen utsätts för
            brutalt förtryck. Jag vill gärna nämna lesbiska kvinnor eftersom
            de ofta kommer i skymundan i förhållande till andra inom hbt-gruppen.
            Jag tycker att det är värt att fundera på om det finns någon strukturell
            diskriminering också inom denna grupp som det kan vara av värde
            att också lyfta fram.
          </note>
          <note>
            Det är också viktigt att se de stora framsteg som görs, och det
            som har gjorts inom Europarådet är ett stort steg framåt. Vi har
            också tagit initiativ i Europarådets parlamentariska församling
            när det gäller att agera så fort vi ser att det finns lagstiftning
            som går åt fel håll och att det förekommer övergrepp och förbud
            mot demonstrationer som Pridefestival och marscher. Det har tagits
            en del steg i rätt riktning. Men i andra delar av världen kan
            vi se att det går åt helt fel håll. Det finns länder som inte
            har haft en så dramatisk lagstiftning. Jag talar om mellersta
            Afrika där man kan höra uttalanden som indikerar att det finns
            åtskilligt mer att göra. Där har Sverige också agerat. Här gäller
            det att samverka med andra och få en annan tingens ordning.
          </note>
          <note>
            Jag är orolig för att Sida tappar kraft i den process man är
            inne i med förändringar, att man inte orkar föra ut den här komplicerade
            frågan. Man måste vara tydlig och pedagogisk för att nå framgångar.
            Det är viktigt att man fullt ut kan använda det politiska stöd
            som finns här för statsrådet att driva frågorna i Europa och i
            andra världsdelar. Inte minst är Sida ett viktigt redskap.
          </note>
          <note>
            Det finns också en fristående NGO-sfär. Det är en NGO-sfär som
            är kopplad till statsbidrag. Det är också värt att granska med
            samma ögon som man granskar hur Ungdomsstyrelsen fördelar stöd
            till inhemska organisationer. Ögonen ska också finnas med när
            vi funderar på vilka vi ger stöd till bilateralt, multilateralt
            och inom EU-systemet. Här tror jag att det finns en hel del kvar
            att fundera på.
          </note>
          <note>
            Jag har förhoppningar om att få höra funderingar och ytterligare
            svar om vad som ska hända efter den 30 juni.
          </note>
          <note type="speaker">
            Anf. 124 Statsrådet GUNILLA CARLSSON (m):
          </note>
          <note>
            Herr talman! Jag är glad att Börje Vestlund och Carina Hägg ger
            regeringen godkänt för att vi jobbar vidare med frågan om hbt-personers
            utsatthet i världen. De pekar på det förnyelsearbete vi har gjort
            att just jobba för frihet och mot förtryck och alla människors
            lika värde.
          </note>
          <note>
            Carina Hägg frågade lite grann hur vi jobbar med detta i Europa.
            Det är helt klart att det finns mycket fördomar mot hbt-personer.
            Vi behöver se till att vi har kraften i Sverige och att vi använder
            alla verktyg som finns. Mycket riktigt är Sida en av dem som kan
            visa att vi menar allvar i utvecklingsländerna, där vi jobbar
            så hårt med den typen av värderingsfrågor, det vill säga hur man
            bygger ett land för utveckling och mot fattigdom. Då måste man
            ta vara på alla människor och man måste se till att alla har ett
            lika värde.
          </note>
          <note>
            Det vi har märkt i många fattiga länder, jag tänker på till exempel
            Mugabes Zimbabwe, är att hbt-personer ofta drabbas av dubbel fattigdom.
            Det är inte bara att de lever i fattigdom, men det verkar som
            att det blir legitimt att attackera hbt-personer. Vi har tyvärr
            sett en trend i en del länder, precis som Carina Hägg påtalar,
            att det har blivit allvarligare övergrepp mot hbt-personer, i
            en tid när vi tycker att vi borde vara mer upplysta och kunniga
            och därmed ha större respekt.
          </note>
          <note>
            Det här är något som regeringen har hanterat i både utrikespolitiken
            och utvecklingspolitiken för att sätta klara gränser för hur biståndet
            kan bidra till att öka förståelse och delaktighet och respekt
            för mänskliga rättigheter. Det handlar om att lyfta upp hbt-personers
            särskilda utsatthet och förändringsarbete för att stötta olika
            rörelser.
          </note>
          <note>
            Jag ser nu fram emot att få Sidas översyn, som visar på positiva
            resultat och svagheter. Det handlar om att i hantverket på Sida
            omsätta planerna ute i fält, att jobba aktivt och integrerat med
            planerna. Där har jag sett att det finns mer att göra.
          </note>
          <note>
            Vi kan nu använda erfarenheterna av denna första handlingsplan
            vi någonsin har fått från Sida på området och fördjupa arbetet.
            Jag är helt övertygad att om man menar allvar med att jobba för
            alla människors lika värde mot förtryck, för demokrati, för frihet
            och för mänskliga rättigheter är frågan hur hbt-personer behandlas
            en viktig värdemätare. Man kan inte bara jobba med fluffiga ord
            utan man får också se om det sker verkliga framsteg eller inte.
            Därför kommer vi att ha all anledning att fortsätta att jobba
            med frågorna och till och med intensifiera arbetet eftersom vi
            anser att det är så viktigt.
          </note>
          <note type="speaker">
            Anf. 125 CARINA HÄGG (s):
          </note>
          <note>
            Herr talman och statsrådet Gunilla Carlsson! Min bild är naturligtvis
            inte heltäckande. När jag har besökt ambassader och beskickningar
            i olika delar av världen tycker jag att det har framgått att det
            finns en handlingsplan. Det är inte alltid den har högsta prioritet
            i förhållande till andra frågor som kan vara relevanta att jämföra
            med, men den är ett gott steg. Därför är det viktigt att organisera
            arbetet konsekvent för att på så sätt ge stöd. Antalsmässigt är
            det inte så många personer som ska utföra arbetet.
          </note>
          <note>
            Jag tog del av informationen att ansvaret inom Sida har flyttats
            sex gånger. Man känner sig ganska ansträngd på en del ambassader.
            Det gör man också på UD. Det är fråga om förändringar, personalminskningar
            och besparingar. Frågor av det slaget riskerar att trängas undan
            när mer akuta världshändelser tränger sig på och ska hanteras.
            Det är viktigt att man ser till att det finns kompetent personal
            som kontinuerligt kan följa och fokusera på frågorna. Ute i fält,
            i de miljöer vi talar om, är det ibland tufft att hävda dessa
            frågor i den diplomatiska kretsen. Det är bra att Sverige tillsammans
            med andra länder har en tydlig röst, men det gäller att få med
            sig andra. Det kräver kraft och energi. Ibland kan jag känna att
            det borde ske en större satsning personalmässigt på någon beskickning
            eller ambassad för att visa de goda exemplen; något som man sedan
            kan dra lärdom av och komma längre när det gäller andra delar
            av världen. Det är kanske fråga om att göra någon mer kraftsamling
            utöver det som måste göras när något akut uppstår, till exempel
            vid införande av lagstiftningar i något land, inklusive införande
            av dödsstraff. Då måste naturligtvis extra åtgärder ske.
          </note>
          <note>
            Man kan fundera på hur man kan utveckla metoderna, om det är
            sådant regeringen ska öppna för att arbeta vidare med efter den
            här handlingsplanen och efter att arbetet presenteras i juni för
            att se vad som kan göras ytterligare.
          </note>
          <note type="speaker">
            Anf. 126 Statsrådet GUNILLA CARLSSON (m):
          </note>
          <note>
            Herr talman! Jag vill poängtera det Carina Hägg säger. Det är
            viktigt att ha rätt kunskap, att göra en bra analys av maktförhållanden
            och prioritera frågorna hos UD-tjänstemän och Sida.
          </note>
          <note>
            Jag tycker att de senaste åren visar på att tack vare att det
            finns ett starkt politiskt stöd och förväntan krav på att kunna
            frågorna har vi i till exempel i Kampala, Uganda, sett hur både
            Sidapersonal och UD tidigt ger oss signaler om hantering av, i
            det här fallet, en lagstiftningsprocess som om den blir verklighet
            kommer att innebära grova kränkningar av hbt-personers rättigheter.
          </note>
          <note>
            Vi har också god nytta av många NGO:er som Sverige ibland är
            med och finansierar och som vi också har nära utbyte med. De hjälper
            oss allmänt med att uppmärksamma dessa frågor.
          </note>
          <note>
            Jag förstår vad Carina Hägg är ute efter. När det kommer nya
            krav och nya saker som ska prioriteras är det i tider av förändringar
            för bland annat Sida lätt att det nya läggs åt sidan därför att
            man håller på med allt det gamla. Här har vi höga krav på Sida
            att verkligen prioritera den typen av frågor. Det är därför det
            är viktigt att ha fältfokus, att vara ute i fält för att bättre
            kunna analysera den typen av problem som inte verkar tyvärr, kan
            jag säga till riksdagen vara i avtagande för stunden.
          </note>
          <note>
            Därför kommer vi fortsatt att jobba med detta. Sidas handlingsplan
            är ett av alla de verktyg vi har. Vi kommer med stor tillförsikt
            att ta oss an utvärderingen. Vi anser att en hel del kan göras
            bättre, men mycket förtjänar faktiskt beröm. Arbetet sker många
            gånger i miljöer starkt präglade av fördomar, där många andra
            EU-stater förväntar sig att Sverige ska dra lasset och där det
            inte alltid går att räkna med stöd. Det är tufft för de enskilda
            medarbetarna som ska jobba med frågorna. Det är en tung och oerhört
            angelägen och viktig uppgift som Sverige många gånger tar på sig,
            det vill säga att föra talan för de mest marginaliserade, de mest
            utsatta och de mest sårbara även om det är starka människor vi
            talar om. Risken är att hbt-personer drabbas ännu mer i länder
            där det råder fattigdom och förtryck. Därför har vi denna fråga
            så högt på dagordningen.
          </note>
          <note>
            Sedan skulle jag också, herr talman, alltid önska att vi hade
            mer resurser till allt möjligt. Men jag tror som sagt att det
            handlar om att prioritera. Och jag kan lova Carina Hägg att vi
            inte kommer att nedprioritera vikten av att ha ett bra hbt-fokus
            inom Sidas arbete och inom biståndet eller för den delen, herr
            talman, i utrikespolitiken under en borgerlig regering.
          </note>
          <note type="speaker">
            Anf. 127 CARINA HÄGG (s):
          </note>
          <note>
            Herr talman och statsrådet Gunilla Carlsson! Jag tror att vi
            kan spela en större roll om vi från svensk sida kan ha en samlad
            uppfattning, för här finns så mycket fördomar, så mycket förtryck,
            så mycket att ta itu med. Här finns så mycket att förklara, reda
            ut och motverka när vi kommer ut som enskilda riksdagsledamöter,
            från regeringens sida eller när vi representerar Sverige på olika
            sätt. Ju mer samlade vi kan stå, desto starkare är naturligtvis
            vår röst.
          </note>
          <note>
            Ibland är det väldigt förvånande att man ändå inte har kommit
            längre i medvetande. Det är klart att har man inte den kunskapen
            är det en bit kvar till att skydda lagstiftningen man har men
            också att skydda sig mot lagstiftningar som innebär övergrepp
            mot ett lands egna medborgare.
          </note>
          <note>
            Jag tror att för dem som har ansvar när det gäller myndigheten
            Sida och känner ett engagemang skulle det vara ett stöd om en
            kommande handlingsplan beslutades på hög nivå och om det fanns
            en mer tydligt utarbetad strategi för hur man ska stödja NGO:er
            i länder där Sverige verkar och där det finns anledning att komplettera
            det vi kan uttala när det gäller kränkningar av mänskliga rättigheter
            och på andra sätt agera. När vi finns på marken genom NGO:er ska
            de kunna känna en långsiktighet och en styrka.
          </note>
          <note>
            Att våga höja sin röst kan ju ofta vara väldigt riskfyllt. Har
            man en bra verksamhet och en bra plan kanske man på lite längre
            sikt kan visa att det här är något som vi kommer att samverka
            kring och på så sätt stödja. Jag tror att det kan betyda väldigt
            mycket för att människor ska våga kliva ut att det finns frivilligorganisationer
            som kan visa den här formen av stöd.
          </note>
          <note>
            Med detta vill jag tacka för svaret. Det här är frågor som ofta
            möter mycket motstånd. Samtidigt känns de ytterst angelägna. När
            man driver de här frågorna känner man att man verkligen kan göra
            skillnad för länders lagstiftning och för synen på sina medmänniskor
            och enskilda individer.
          </note>
          <note>
            Jag vill tacka och hoppas att det kommer till mycket bra politik
            efter det att handlingsplanen har presenterats. Vi får se om vi
            återkommer till hösten och får då fundera på hur vi ska hantera
            det. Men tack så här långt!
          </note>
          <note type="speaker">
            Anf. 128 Statsrådet GUNILLA CARLSSON (m):
          </note>
          <note>
            Herr talman! Jag kan lova Carina Hägg att jag med stort intresse
            kommer att läsa utvärderingen och fundera på hur vi under hösten
            kan jobba vidare med den här frågan. Det är viktigt att vi samverkar
            inte minst med olika NGO:er men naturligtvis också med riksdagen
            för att se till att ta det här arbetet vidare, också gemensamt,
            eftersom jag känner att det finns ett starkt stöd för detta.
          </note>
          <note>
            Herr talman! Det förtjänar ändå att påminnas om den roll som
            våra medarbetare spelar ute i fält, till exempel Sidautsänd personal,
            och det snabba agerandet när den här lagstiftningen började uppmärksammas
            i Uganda. Vi fick tidigt rapportering. Vi hade tillräcklig kunskap.
            Det fanns också ett statsråd som bland väldigt många andra statsråd
            i övriga delar av världen snabbast tog ställning och också hotade
            med att lagförslaget skulle få konsekvenser om det kom att genomföras.
            Jag vill därmed påstå att Sverige, bland annat genom att jag snabbt
            agerade eftersom jag hade tillräcklig kunskap och också gjorde
            ett politiskt uttalande i den här frågan, kanske har påverkat
            den process som annars kanske hade gått snabbare i Uganda.
          </note>
          <note>
            Herr talman! Jag har också i olika sammanhang fört diskussioner
            med afrikanska kolleger om hur vi ser på dessa fördomar och om
            vikten av att lyfta fram den här typen av frågor, för det är klart
            att Ugandafallet har gjort att det har funnits en och annan afrikan
            som har haft en och annan synpunkt på Gunilla Carlsson och hur
            vi lägger oss i inre angelägenheter, som de tycker.
          </note>
          <note>
            Jag kan lova att vi har jobbat hårt med den här frågan och också
            vågat ta politiska strider. Jag tror att det handlar om att vi
            på alla nivåer reagerar. Naturligtvis är också det starka stödet
            från Sveriges riksdag en tillgång när man är ute och diskuterar
            den här typen av frågor, så jag tackar så mycket för det.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2009/10:360 om kvinnornas situation
            i Palestina
          </note>
          <note type="speaker">
            Anf. 129 Statsrådet GUNILLA CARLSSON (m):
          </note>
          <note>
            Herr talman! Amineh Kakabaveh har frågat mig vilka åtgärder jag
            avser att vidta för att Sveriges och EU:s bistånd till Palestina
            ska få en mer tydlig inriktning på kvinnors situation när det
            gäller förhållandena på arbetsmarknaden, så att deras utbildning
            kan bli till gagn för det palestinska samhällets utveckling. Hon
            har också frågat vilka åtgärder jag avser att vidta för att Sveriges
            och EU:s bistånd till Palestina ska få en tydlig inriktning på
            stöd till kvinnoorganisationer som bekämpar den kvinnofientliga
            hederskulturen.
          </note>
          <note>
            Som Amineh Kakabaveh konstaterar har Sverige och EU ett stort
            bistånd till det palestinska folket. EU är en av de största biståndsgivarna,
            och Sverige är en av de största biståndsgivarna bland EU:s medlemsländer.
            Förra året uppgick det totala svenska biståndet till palestinierna
            till över 800 miljoner kronor. Vårt bistånd går dit det bäst behövs:
            till att främja fredsprocessen och fredsbyggande, till palestinskt
            statsbyggande och humanitära insatser. Sverige bidrar till att
            bygga en palestinsk stat, så att förutsättningarna ska finnas
            på plats för en permanent lösning av den israelisk/palestinska
            konflikten. Med utgångspunkt i 1967 års gränser hoppas vi att
            parterna ska enas om en tvåstatslösning; ett Israel och Palestina
            som lever sida vid sida i fred och säkerhet.
          </note>
          <note>
            Herr talman! Det palestinska folket har många utmaningar framför
            sig, och de palestinska kvinnorna möter ännu fler. I den svenska
            samarbetsstrategin för utvecklingssamarbetet med Västbanken och
            Gaza har kvinnors situation särskilt uppmärksammats, vilket inte
            minst kommer till uttryck genom stöd till palestinska kvinnoorganisationer
            via Kvinna-till-Kvinna, och genom att särskilt betona kvinnors
            rättigheter i vårt stöd till uppbyggnaden av rättssektorn. Kvinnors
            situation ges också särskild uppmärksamhet i det stöd till funktionshindrade
            som förmedlas via Diakonia och stödet till psykosocial hälsa i
            Gaza. Inom det svenska stödet till utveckling av den privata sektorn
            planeras också särskilda insatser för sysselsättningsåtgärder
            för kvinnor och stöd till förmån för kvinnligt entreprenörskap.
          </note>
          <note>
            Mot bakgrund av den allvarliga händelsen utanför Gazas kust vill
            jag avslutningsvis påminna om att Sverige och EU fördömt Israels
            våldsanvändande på internationellt vatten i samband med bordningen
            av den humanitära insatsen Ship to Gaza. Jag beklagar djupt de
            dödsfall som inträffat. Denna tragedi understryker behovet av
            en hållbar lösning till gagn för civilbefolkningen som under lång
            tid levt med svåra umbäranden. EU har sedan länge krävt att Gazas
            gränsövergångar öppnas omedelbart och ovillkorligen, och hålls
            öppna, för humanitär hjälp, handelsvaror och personer.
          </note>
          <note type="speaker">
            Anf. 130 AMINEH KAKABAVEH (v):
          </note>
          <note>
            Herr talman! Jag vill börja med att tacka biståndsministern för
            svaret.
          </note>
          <note>
            Biståndsministern fördömer det israeliska angreppet på Ship to
            Gaza. Hon beklagar det inträffade att nio fredsaktivister dödats
            av israeliska kommandosoldater, och hon talar om det som en tragedi.
            Jag tycker att det är ett vagt ställningstagande. Det är faktiskt
            vagt av en stat vars regering för många årtionden sedan fördömde
            USA:s krigföring i Vietnam, som i sig var ett oerhört brott mot
            mänskliga rättigheter. Att beklaga och tala om tragedi är något
            som diplomater gör när de vill undvika att utpeka en ansvarig.
            En jordbävning är en tragedi där det kan vara omöjligt att utpeka
            en ansvarig. Men när någon dödas finns det någon som håller i
            vapnet, och handlar det om militära operationer finns det någon
            ansvarig som ger order.
          </note>
          <note>
            Nu handlar den här debatten egentligen inte om Ship to Gaza utan
            om palestinska kvinnors och barns rättigheter. Antalet palestinska
            liv som gått till spillo är vida högre än det antal liv som tyvärr
            förlorades ombord på Marmaraflottan.
          </note>
          <note>
            Debatten här handlar om havande kvinnor som stoppats i israeliska
            vägspärrar och har dött därför att de inte hunnit nå ett sjukhus.
          </note>
          <note>
            Det handlar om palestinska barn som dött under bombade hus i
            Gaza, om en befolkning som bombarderats med fosforbomber som,
            om man inte dör, ger skador och ett livslångt lidande.
          </note>
          <note>
            Herr talman! Palestinska kvinnor och barn lider på Västbanken,
            och värst lider de i Gaza. De lider inte endast av det israeliska
            förtrycket. De lider också när de diskrimineras av en traditionalistisk
            kvinnosyn som uppmuntras och upprätthålls av Hamas som hotar att
            sprida sig till alla palestinska områden. Det är en traditionalism
            och fundamentalism som uppstått till följd av det ökade israeliska
            förtrycket.
          </note>
          <note>
            Det känns lite futtigt att stå här och tala om att det gäller
            att ge kvinnor utbildning och att de har behov av ett ordentligt
            arbete när vi vet att varje sådant försök motarbetas av Hamas,
            som blir allt starkare ju hårdare det israeliska förtrycket blir.
            Likafullt måste vi göra det. När ett självständigt Palestina en
            gång uppstår ska det vara ett verkligt fritt Palestina, det vill
            säga ett Palestina med fri- och rättigheter också för kvinnor
            samt trygghet för barnen. Därför är det viktigt för oss att stödja
            de palestinska kvinnorna, att satsa på kvinnorna. Det är bra att
            Kvinna till Kvinna och Diakonia finns, men de ingår inte i regeringens
            direkta arbete.
          </note>
          <note>
            Vad anser ministern om de palestinska kvinnornas situation?
          </note>
          <note type="speaker">
            Anf. 131 CARINA HÄGG (s):
          </note>
          <note>
            Fru talman! Statsrådet Gunilla Carlsson! Det här är en interpellation
            som kommit att kännas alltmer angelägen under de dagar som gått
            sedan Ship to Gaza kom i fokus genom det dödande och de övergrepp
            vi kunnat se. Konsekvenserna känns alltmer oroande. Jag vill nämna
            det kort eftersom det är en så dramatisk händelse i närtid. Samtidigt
            vill jag hänvisa till den debatt som hölls i kammaren i går. Det
            var en extra debatt angående dessa händelser. Vi har dessutom
            i s-gruppen begärt ett extra möte i utrikesutskottet, och jag
            har gott hopp om att det kommer att äga rum snart. Jag står bakom
            de uttalanden som Socialdemokraterna gjort, och jag står även
            bakom De rödgrönas gemensamma uttalande.
          </note>
          <note>
            Med det sagt vill jag övergå till dagens interpellation. Jag
            har tidigare i riksdagen hållit ett seminarium som handlat om
            de palestinska kvinnorna. Den hade rubriken Utan kvinnor ingen
            fred, och jag tycker att den rubriken står sig än mer i dag. När
            vi tittar på tv-bilderna och ser vilka som agerar, vilka krafter
            som finns på olika sidor, ser vi att det är väldigt få kvinnor.
            Kvinnorna är offer. Kvinnorna är mer sällan aktörer.
          </note>
          <note>
            Vi vet att det finns kvinnor i Gaza, på Västbanken, i Israel.
            Många palestinska kvinnor finns i diasporan. Vi har träffat ett
            antal av dem. Vi vet att det finns starka, duktiga, driftiga kvinnor
            som kraftfullt skulle kunna driva utvecklingen åt rätt håll. Men
            i dag har de, tycker jag, marginaliserats i stället för att få
            ett ökat stöd. Vi vet också att en stor majoritet av de palestinska
            kvinnorna, nästan 80 procent, vill ha en lagstiftning som främjar
            jämställdhet mellan män och kvinnor. Det har vi sett av den undersökning
            som Olof Palmes Internationella Center genomförde för ett halvår
            sedan bland just palestinska kvinnor. Den visar att det finns
            en stark strävan åt det hållet, vilket jag tror vore bra för det
            egna samhället, för individerna, kvinnorna, och för deras familjer.
            Det är något som vi har anledning att understödja.
          </note>
          <note>
            Vi vill stödja palestinska kvinnor. Palestina diskuteras ofta
            och länge av världens beslutsfattare, men de är ofta män. Därför
            är jag glad att det är kvinnor som deltar i denna debatt. Sedan
            behöver både män och kvinnor diskutera tillsammans. Sällan får
            vi utanför de geografiska områden där de palestinska kvinnorna
            lever höra deras egna röster. Ibland lever de väldigt isolerade;
            det gäller Västbanken och kanske i ännu högre grad Gaza. Vad tycker
            de om politik och samhälle? Därför var det mycket bra att undersökningen
            gjordes.
          </note>
          <note>
            Palestinas kvinnor är starka och kan, om de får möjlighet, avgöra
            framtiden. Att då stödja föreningar i Palestina som organiserar
            kvinnor, till exempel kvinnokooperativ som gör det möjligt för
            kvinnor att utbilda sig och ha en egen försörjning, är viktigt.
            En egen ekonomi för kvinnor rubbar ojämställda strukturer och
            öppnar för en palestinsk demokrati bygd underifrån. Även om det
            just nu är svårt att bygga uppifrån, vilket vi önskar vore möjligt,
            och att arbeta med maktstrukturerna i samhällena finns det ändå
            möjligheter att arbeta på annat sätt.
          </note>
          <note>
            Vi har sett att man genom att arbeta med kvinnor har lyckats
            nå resultat. Kvinnor har vunnit inflytande i sina lokalsamhällen,
            de har utvecklat kompetens och när de fått stöd att organisera
            sig har de kanske startat kooperativ och därigenom kunnat få en
            egen försörjning, kunnat utbilda sig och även stödja sina barn.
            Det är viktigt.
          </note>
          <note>
            Det ger dessutom goda lärdomar och pekar framåt. Jag tycker att
            det är viktigt att peka på det som vi genom undersökningen vet
            att palestinska kvinnor själva tycker så att vi har det med oss
            när vi utgår från vad vi vill och kan göra framöver.
          </note>
          <note type="speaker">
            Anf. 132 Statsrådet GUNILLA CARLSSON (m):
          </note>
          <note>
            Fru talman! Jag vill tacka Amineh Kakabaveh som ställde interpellationen.
            Alla tre hänvisar vi till den riksdagsdebatt som hölls i går med
            anledning av händelserna kring Ship to Gaza. Jag tror inte att
            det finns så stora skiljaktigheter mellan oss. Jag har förstått
            att det finns stor respekt för hur Carl Bildt drivit och hanterat
            frågan, och den diskuterades som sagt i går. Den frågan kommer
            vi fortsatt att behöva hantera antingen vi kallar den tragedi
            eller inte.
          </note>
          <note>
            Jag vill gå tillbaka till interpellationen och lite grann blicka
            bakåt på mina fyra år som biståndsminister. Jag kan se hur den
            tragedi som drabbar den palestinska befolkningen snarast har fördjupats
            blockaden av Gaza, inga fredsframgångar, isolering och krig. Även
            om jag delar Carina Häggs uppfattning att vi ska tala om kvinnor
            som aktörer, inte bara som offer, ser vi, precis som Amineh Kakabaveh
            påtalar, att det är kvinnorna och barnen som drabbas värst. Det
            är åtminstone den tredje generationen kvinnor som får leva i sin
            svärmors hus, inte kan odla eget land, inte kan utveckla en egen
            affärsverksamhet och har svårt att under de politiska förhållanden
            som råder i Palestina kunna komma till sin rätt.
          </note>
          <note>
            Vi ser det också i de mer vardagliga händelserna. Att inte kunna
            köpa varor, att se hur priserna far i höjden och arbetslösheten
            breder ut sig skapar vanmakt. Och vi vet att våld föder våld.
            Det övervåld som Israel har använt förs vidare och tar sig uttryck
            i en radikalisering av palestinierna. Vi har sett hur det kan
            spilla över och medföra våld mot kvinnor i hemmet och ytterligare
            försämrade livsmöjligheter för framför allt flickor och kvinnor
            i Gaza men också på Västbanken.
          </note>
          <note>
            Vad har vi då gjort åt detta? Vad kan vi göra? Jag besökte en
            journalistutbildning på Västbanken. En sådan utbildning tror jag
            är mycket viktig när man tittar på den situation som Hamas skapat.
            Det är en förtryckarkultur när det gäller kvinnorna som Amineh
            Kakabaveh sätter ljuset på. Vad betyder det, om vi slåss för de
            mänskliga rättigheterna, att det finns en god journalistutbildning
            för journalister som inte ägnar sig åt självcensur utan också
            börjar tala om bristerna i det palestinska statsbygget? Genom
            biståndet har vi försökt stötta den under de här åren.
          </note>
          <note>
            Det gäller att se till att det finns kapacitet på palestinskt
            område att kunna bilda en egen stat, att kunna ha en fullgod demokrati
            och trovärdighet. Det finns hot mot det, vilket Amineh Kakabaveh
            tar upp. Därför har vi frågat oss vad vi kan göra i utvecklingssamarbetet.
            Det är anledningen till att vi nu lagt till privatsektorutveckling.
          </note>
          <note>
            Carina Hägg säger att kvinnorna också ska vara ekonomiska aktörer
            och få möjlighet att utvecklas och kunna påverka, trots svåra
            omständigheter. Det är ett sätt. Ett annat är att ge mer direkt
            riktat stöd till kvinnor inom till exempel hälsosektorn och utbildningen,
            vilket jag tog upp i mitt svar på interpellationen.
          </note>
          <note>
            Här finns det anledning för oss att beakta utvecklingen inom
            Hamas, men också Fatah, vill jag påtala. På deras senaste partikongress
            var det en kvinnlig kandidat som ville komma in i deras partistyrelse,
            men hon lyckades tyvärr inte. Det säger oss en del om att vi har
            mycket kvar att göra för att stötta palestinier, inte bara för
            att de ska få sin frihet och få sina rättigheter tillgodosedda,
            utan också för att det palestinska statsbygget ska ta sin utgångspunkt
            i demokrati och respekt för mänskliga rättigheter.
          </note>
          <note type="speaker">
            Anf. 133 AMINEH KAKABAVEH (v):
          </note>
          <note>
            Fru talman! Jag tackar biståndsministern. Det är ingen tvekan
            om att vi är eniga om att vi måste stödja kvinnorna och förstärka
            deras deltagande i demokratin. Framför allt ska de vara aktörer.
            Det är där det fortfarande brister i biståndet. Kvinnor på bägge
            sidor är inte med i fredsprocessen. Det är massor med byråkratiska
            hinder och nyliberalistiskt tänk. Det ställs krav, och man måste
            göra exakt som givarlandet gör. Jag vet inte hur man egentligen
            gör i Sveriges fall, eftersom vi har både resolution 1325 och
            många andra lagar som reglerar vårt arbete ute i världen.
          </note>
          <note>
            Ockupationen är fruktansvärd, som vi alla är överens om, och
            förstärker traditionalismen, Hamas, religionen och patriarkerna.
            När jag var på besök under påskveckan hävdade kvinnorna själva
            och naturligtvis också männen, både de från radikala vänstern
            och vanliga människor, att det inte går att bedriva fredsarbete.
          </note>
          <note>
            En gång i tiden var de palestinska kvinnorna de bäst utbildade
            i hela Mellanöstern och till och med de modernaste. I dag kan
            till exempel en kvinna inte gå ut i Gaza om hon inte har med sig
            en man som kan bevisa att han är make eller brorsa. Annars går
            det inte att gå till salongen, gå ut på gatan eller gå och handla.
            Det är så fruktansvärt. En av de aktiva kvinnorna, Reda, beskrev
            situationen. Hon har själv blivit hotad: De ska klippa av tungan,
            håret och näsan om hon kommer ut utan slöja i Gaza.
          </note>
          <note>
            När man får höra de här beskrivningarna av ockupationen förstår
            man hur de kvinnliga aktörerna lider av den fruktansvärda situationen.
            Därför är det viktigt med utbildning av kvinnorna, även om de
            har varit de mest utbildade. I dag jobbar de på marknaderna, och
            kvinnornas förvärvsarbetsgrad är tyvärr 15 procent. Det är väldigt
            lite. Deras kunskap kommer inte till användning. De kan inte bygga
            ett land där de är involverade. De sitter hemma och tar hand om
            barnen, för det finns inte möjligheter för dem att lämna sina
            barn på dagis; det är väldigt dyrt.
          </note>
          <note>
            Utbildningarna är dyra, sade de kvinnor som vi träffade, både
            på kvinnocentret och inom PPP. Männen sade samma sak. Till och
            med i parlamentet sade man att det är dyrt. Till exempel kostar
            läkarutbildning 1 000 kronor per månad. Det är inte möjligt att
            skicka kvinnor, men man skickar gärna sina söner till statusutbildningarna.
            Därför är det ännu viktigare att vi via vårt bistånd, som är så
            pass stort, satsar på kvinnoutbildning för att stärka kvinnorna.
          </note>
          <note>
            När man har utbildning måste man självklart få möjlighet att
            komma ut på arbetsmarknaden och få arbete. Detta hotas i dag,
            när Hamas kvinnosyn sprids ut i hela landet. Det blir ännu större
            hinder för kvinnorna i Ramallah och andra delar av landet. Det
            är det vi verkligen måste se till att förstärka.
          </note>
          <note type="speaker">
            Anf. 134 CARINA HÄGG (s):
          </note>
          <note>
            Fru talman och statsrådet Gunilla Carlsson! Det är svårt att
            debattera och prata om Palestina generellt. Det ser väldigt olika
            ut i olika delar av de palestinska områdena. Det är svårt att
            frigöra sig från den komplexa miljö som de här kvinnorna befinner
            sig i. Vi har både talat om och förhoppningsvis också lyssnat
            till dem inför denna debatt.
          </note>
          <note>
            Kvinnornas villkor styrs ibland av dem själva i större eller
            mindre utsträckning, men alltför ofta också av manliga familjemedlemmar
            i deras omgivning som sätter normerna. I Gaza finns det också
            en politisk rörelse som begränsar kvinnor. Hamas är ett exempel.
          </note>
          <note>
            Jag kan dela den uppfattning som kommit till uttryck att palestinska
            kvinnor är de som man har upplevt som väldigt moderna. Jag har
            träffat många välutbildade, starka och initiativrika kvinnor som
            i dag känner att de pressas tillbaka. Men vi, de själva och det
            palestinska samhället har inte råd att avstå från dessa kvinnors
            deltagande i samhället.
          </note>
          <note>
            Man kan lätt tala förbi varandra i debatter som handlar om det
            här området därför att situationen ser olika ut och det är så
            svårt. Men genom att se kvinnorna och lyfta fram deras situation
            kan man också lära sig en del inför framtiden. Jag såg att 76,4
            procent föredrar en stark legal inblandning för en lagstiftning
            som gynnar jämställdheten i alla aspekter av livet. Det är mycket
            färre som tycker att religionen på något sätt ska vara överordnad,
            även om den gruppen har vuxit. 26,4 procent instämmer i påståendet
            att demokrati är en styrelseform som inte är förenlig med islam,
            medan 68,3 procent motsätter sig detta påstående. Det är en klar
            majoritet. Det är bara 18 procent som tror att Hamas mål är att
            etablera en stat som garanterar grundläggande frihet.
          </note>
          <note>
            Vad kan vi göra ytterligare för att lyfta upp kvinnorna, som
            uppenbarligen har en väldigt stark demokratisk röst?
          </note>
          <note type="speaker">
            Anf. 135 Statsrådet GUNILLA CARLSSON (m):
          </note>
          <note>
            Fru talman! Vi har i de olika samarbetsstrategier som vi har
            med olika länder jobbat generellt med jämställdhet och kvinnor
            som ett av tre fokusområden och lyft fram detta, men också tittat
            väldigt mycket på hur FN:s resolution 1325 om kvinnor, fred och
            säkerhet kan implementeras framför allt i den typ av länder som
            strategin för Västbanken och Gaza gäller, eftersom det är ett
            land i postkonflikt. Där tror vi att resolution 1325 är väl tillämplig.
            Vi har tittat på hur vi kan jobba mer aktivt med dessa frågor.
          </note>
          <note>
            Hela problematiken försvåras av den fruktansvärda situation som
            råder på de palestinska områdena. Sverige har ingen dialog med
            Hamas, och avspärrningspolitiken försvårar genomförandet av biståndet.
            Vi har det också väldigt svårarbetat givet den politiska utmaningen.
          </note>
          <note>
            Vi har försökt hitta kvinnoorganisationer. Vi jobbar också väldigt
            mycket med FN-organet Unrwa för att se till att vi kan särrikta
            insatser och framför allt lyfta fram kvinnor som aktörer delaktiga
            i det palestinska statsbyggandet med en förmåga att vara med i
            fredsprocessen.
          </note>
          <note>
            Den onda cirkeln tycker jag att Amineh Kakabaveh beskriver väldigt
            väl. Befolkningen är fortfarande en av världens mest välutbildade,
            men också en av de mest biståndsberoende på grund av ockupationen
            och avsaknaden av politiska lösningar under decennier efter decennier.
            Fattigdomen fördjupas, utvecklingen avstannar, människor känner
            mer och mer vanmakt och radikaliseringen får fart, vilket i sin
            tur leder till att fred och försoning kanske blir svårare att
            genomföra. Det har blivit en sådan radikalisering på de palestinska
            områdena att man inte står upp för mänskliga fri- och rättigheter
            och demokrati.
          </note>
          <note>
            Hur ska det kunna bli en uthållig stat som kan bekämpa fattigdom
            på ett bra sätt och skapa delaktighet, inte bara vad gäller viktiga
            freds- och försoningsprocesser som kommer att vara nödvändiga
            utan också för att bygga ett land, om man inte låter kvinnor komma
            till sin rätt fullt ut? Den ideologi som stora delar av Hamas
            har och som interpellanten Amineh Kakabaveh tar upp handlar om
            att förtrycka kvinnor och kommer att fördjupa fattigdomen genom
            att man inte använder kvinnor som den hävstång som kommer att
            behövas. Det är därför det är så viktigt att diskutera hur vi
            kan stötta fredssträvandena politiskt men också se till att under
            tiden med biståndet bygga kapacitet för att kunna hantera en tid
            av palestinskt ansvarstagande och palestinsk demokrati.
          </note>
          <note>
            Detta har vi varit inriktade på hela tiden, men det är mycket
            svårarbetat givet de politiska förutsättningarna. Förändringsaktörer
            på den palestinska sidan spelar den största rollen. De förtjänar
            inte bara vår sympati utan också väldigt mycket av vårt stöd.
            Det är dit vi nu försöker rikta mer av det svenska biståndet.
          </note>
          <note type="speaker">
            Anf. 136 AMINEH KAKABAVEH (v):
          </note>
          <note>
            Fru talman! Tack för det, biståndsministern! Det är klart att
            det är väldigt viktigt. Vi har också en viktig roll i det hela
            från världens mest jämställda land som politiker eller representanter
            från Sveriges riksdag eller regering. Vi måste också se till att
            vi visar att vi respekterar jämställdhet.
          </note>
          <note>
            Jag har haft debatter här i kammaren med utrikesminister Carl
            Bildt om hur våra representanter för fram detta med jämställdheten
            i andra delar av världen. Jag är en av dem som har varit väldigt
            kritisk inte bara mot regeringen utan också mot olika politiska
            partier.
          </note>
          <note>
            När man till exempel ska diskutera jämställdhet i Afghanistan
            eller i andra delar av världen skickar man helst några karlar
            från sina egna partier att tala om jämställdhet. Jag har många
            gånger varit med om att man anpassar sig i kulturrelativistiskt
            tänkande för att inte trampa någon på tårna.
          </note>
          <note>
            När det gäller kvinnornas mänskliga rättigheter måste man alltid
            tala om kultur, religion och olika definitioner. Därför är det
            bra om vi en gång för alla kommer ihåg att vi inte ska göra så.
            Vi ska se till att kvinnors mänskliga rättigheter i andra delar
            av världen ska respekteras precis som här hemma i Sverige.
          </note>
          <note>
            Det är också ännu viktigare när det gäller Palestina därför att
            problematiken där är mycket djupare. Det finns till exempel systematisk
            diskriminering mot kvinnor där barngifte förekommer och en lag
            bygger på en egyptisk-turkisk rätt. I Amman i Jordanien har man
            ändrat, men i Palestina gäller fortfarande samma lag som diskriminerar
            kvinnor.
          </note>
          <note>
            Jag hoppas verkligen att den här debatten leder till att Sverige
            ser till att kvinnor ska vara aktörer, reagera och också vara
            med i fredsprocessen.
          </note>
          <note type="speaker">
            Anf. 137 Statsrådet GUNILLA CARLSSON (m):
          </note>
          <note>
            Fru talman! Jag vill återigen tacka Amineh Kakabaveh som med
            sin välformulerade interpellation har illustrerat en av alla de
            svårigheter som råder för palestinierna och uppmärksammat oss
            på hur vi konstruktivt och långsiktigt behöver jobba för att stärka
            kvinnors ställning i de palestinska områdena. De kan i de olika
            politiska riktningarna komma att spela en väldigt konstruktiv
            roll.
          </note>
          <note>
            Om vi skulle göra det motsatta mot det vi gör, det vill säga
            att inte stötta kvinnor, skulle vi gå förlustiga en möjlighet
            att kunna skapa dessa typer förändringsagenter, fredsagenter och
            aktivister men också kvinnliga entreprenörer och kvinnliga läkare.
          </note>
          <note>
            Det är kvinnliga aktivister som ska kunna fortsatt se till att
            Palestina ska kunna utvecklas. Just nu är det extremt svåra tider.
            Det är också därför som det är viktigt med en politisk lösning.
            Biståndet kan bara bidra till att lindra. Utvecklingskraften och
            förmågan måste komma från palestinierna själva.
          </note>
          <note>
            Jag hoppas att vårt stöd ska kunna bidra till att hjälpa. Jag
            är glad att vi hade möjlighet att diskutera den här frågeställningen.
            Som jag sade tidigare får vi säkert all anledning att återkomma.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2009/10:433 om Etiopiens demokratiutveckling
          </note>
          <note type="speaker">
            Anf. 138 Statsrådet GUNILLA CARLSSON (m):
          </note>
          <note>
            Fru talman! Carina Hägg har ställt ett antal frågor till utrikesministern
            angående den demokratiska utvecklingen i Etiopien. Interpellationen
            har överlämnats till mig. De frågor Carina Hägg har ställt är
          </note>
          <note>
            Som framgått vid tidigare svar på riksdagsfrågor om Etiopien
            delar den svenska regeringen Carina Häggs oro över det minskande
            demokratiska utrymmet i Etiopien. De restriktiva lagar som antagits,
            bland annat lagen om enskilda organisationer, begränsar kraftigt
            det civila samhällets möjlighet att verka, och antalet registrerade
            enskilda organisationer har sjunkit med hälften sedan lagen antogs.
          </note>
          <note>
            Mediefriheten är begränsad, tidningar har stängts och journalister
            har lämnat landet. En av de få oberoende nyhetstidningarna, Addis
            Neger, tvingades lägga ned i december förra året något som jag
            kritiserade i ett uttalande den 16 december.
          </note>
          <note>
            Inför valet har det förekommit uppgifter om trakasserier mot
            och fängslanden av oppositionella, och det är mycket allvarligt
            att den ledande oppositionsledaren Birtukan Mideksa varit fängslad
            under valet och fortsätter vara det. Även fängslandet av Birtukan
            Mideksa har jag kritiserat i ett uttalande i januari förra året.
            Mot bakgrund av detta har oppositionens möjligheter att nå ut
            till potentiella väljare varit begränsade inför valet. Att oppositionen
            inte kunnat delta i valet på lika villkor är oacceptabelt.
          </note>
          <note>
            Som Carina Hägg vid olika tillfällen påtalat är behandlingen
            av Birtukan Mideksa och den etiopiska oppositionen något vi i
            Sverige, EU och andra internationella forum inte får acceptera
            stillasittande. Den fredliga kampen för demokrati kräver vårt
            stöd, vilket också avspeglas i inriktningen på det svenska utvecklingssamarbetet
            i Etiopien.
          </note>
          <note>
            Nu har valen ägt rum. Även om man kan konstatera att allt förefaller
            ha gått lugnt till på själva valdagen den 23 maj så kan processen
            inför valet, mot bakgrund av det jag precis sagt, inte sägas ha
            levt upp till godtagbar internationell standard.
          </note>
          <note>
            EU:s valobservatörsmission har lämnat sin första preliminära
            rapport om valet. Den tar upp ett stort antal problem som funnits
            inför valdagen, bland annat ett krympande politiskt utrymme och
            att valprocessen inte varit tillräckligt transparent. Den slutliga
            rapporten kommer att publiceras först efter att rösträkningen
            är helt klar.
          </note>
          <note>
            Vi har från svensk sida hela tiden betonat att det är helt centralt
            att den etiopiska regeringen säkerställer ett öppet och fritt
            klimat inför, under och efter valen.
          </note>
          <note>
            De långtgående problem som finns och som funnits inför valet,
            med framför allt ett begränsat politiskt utrymme, är något som
            vi kommer att ta upp med etiopiska företrädare, och vi kommer
            betona vikten av att EU följer upp detta i den dialog som förs
            med Etiopien.
          </note>
          <note>
            Avslutningsvis kan konstateras att Sverige och Etiopien har förbindelser
            som går långt tillbaka i tiden de första svenska missionärerna
            anlände till Etiopien redan 1866, och landet var Sveriges första
            biståndsland då samarbetet inleddes 1954. Etiopien är ett av världens
            fattigaste länder och ett av Afrikas största länder sett till
            befolkningen. Det finns ett stort och viktigt engagemang för Etiopiens
            folk i Sverige, ett engagemang som vilar på en övertygelse om
            att demokrati och respekt för mänskliga rättigheter är avgörande
            för landets utveckling.
          </note>
          <note>
            Sverige har därför en viktig roll att spela i Etiopien och för
            att stödja landet i rätt riktning. Vi har nu anledning att noga
            analysera om vi har använt våra verktyg på ett effektivt sätt
            och se över hur vi inom EU och i det multilaterala samarbetet
            kan stärka våra ansträngningar för en positiv demokratisk utveckling
            i Etiopien.
          </note>
          <note>
            Jag kan försäkra att vi oförtrutet kommer verka för att främja
            en demokratisk utveckling och för att stärka respekten för de
            mänskliga rättigheterna i Etiopien på olika sätt och via olika
            kanaler.
          </note>
          <note type="speaker">
            Anf. 139 CARINA HÄGG (s):
          </note>
          <note>
            Fru talman! Jag välkomnar biståndsminister Gunilla Carlssons
            svar. Jag tycker att det är positivt att vi kan stå här och ha
            interpellationsdebatten. Samtidigt vill jag inte minst för protokollet
            notera att interpellationen var ställd till utrikesminister Carl
            Bildt, och han är inte här i dag.
          </note>
          <note>
            Jag kan förstå att han i dag har andra frågor att syssla med.
            Det handlar mycket om oljan, oljefyndigheter och utvinning av
            olja kopplat till Afrikas horn. Jag beklagar att utrikesministern
            inte tagit den här kanske sista möjligheten att just diskutera
            Afrikas horn här i kammaren. Det har inte heller funnits några
            större möjligheter till det under den här mandatperioden.
          </note>
          <note>
            Utvecklingen och situationen i länderna på Afrikas horn både
            positivt och negativt hänger intimt samman med varandra. Där är
            biståndet en viktig del för att vara aktiv och påverka utvecklingen
            och ge stöd till befolkningarna. Men politiken innehåller fler
            delar än bistånd och de dialoger som kan vara kopplade till biståndssamverkan.
          </note>
          <note>
            Det hade varit välkommet om vi hade kunnat se mer av de delrapporter
            som kom inför det att Sverige beslutade att bidra till valobservationsstyrkan
            än vad som har framkommit senare. Vi kan ana det i det material
            som har lagts fram här. Vi vet att det var en förhållandevis liten
            styrka till en så stor befolkning och ett så stort land som Etiopien.
          </note>
          <note>
            Jag känner att även om det finns många verbala uttryck över situationen
            som jag ofta kan förhålla mig positiv och instämmande till finns
            inte kraften underifrån eller verkandet för att det i realiteten
            ska ske en annan utveckling i Etiopien.
          </note>
          <note>
            En fredlig kamp för demokrati i Etiopien ska alltid välkomnas.
            Ett demokratiskt Etiopien är av stor betydelse för befolkningen
            i sig själv men också för hela Afrikas horn. Det är Somalia, Djibouti
            och Sudan, som är aktuellt i dag. Det är Eritrea, som ofta finns
            i mediernas fokus och även på riksdagsledamöternas agenda.
          </note>
          <note>
            Det är allt fler som känner ett engagemang för Mideksas belägenhet.
            Ofta när jag träffar politiker och beslutsfattare från olika delar
            av världen hör jag att de känner till Birtukan Mideksas belägenhet
            och känner sympati. De är kanske också bekanta med att Amnesty
            har uttalat sig tydligt om att detta är ett fall som de har inkluderat
            i sitt arbete.
          </note>
          <note>
            Relationerna mellan uttrycken till stöd för Mideksa ger en splittrad
            bild när det gäller EU:s agerande. Det finns ändå andra överväganden.
            Det verkar finnas en bild och en analys som säger att man hellre
            låter Etiopien vara som det är med den utveckling som sker än
            att ställa några större krav. Vi ser till exempel att biståndet
            från Europeiska unionen har ökat under den period som problemen
            har förekommit, vilket även biståndsminister Gunilla Carlsson
            pekar på.
          </note>
          <note>
            När man väger av fängslandet av Birtukan Mideksa och begränsningarna
            av NGO:er väger inte stängningen av fria medier, den censur och
            även självcensur som finns i de kvardröjande medierna tillräckligt
            starkt. EU och en del av omvärlden gör andra överväganden och
            tror vilket är en felaktig tro, vill jag säga att man kan lösa
            en situation genom att passivt förhålla sig så som man ändock
            gör till premiärminister Meles Zenawis regering med det valfusk
            vi på olika sätt har kunnat se. Det krävs en mer aktiv politik
            för att kunna vända både Sveriges, EU:s och omvärldens förhållande
            till Etiopien.
          </note>
          <note type="speaker">
            Anf. 140 Statsrådet GUNILLA CARLSSON (m):
          </note>
          <note>
            Fru talman! Jag är glad att Carina Hägg väckte denna interpellation.
            Det ger oss en möjlighet att nu efter det etiopiska valet diskutera
            den förvärrade situationen i landet. Redan efter förra valet fanns
            vissa inskränkningar och det, som jag ser det, oacceptabla förhållandet
            för oppositionen i landet. Vi får nu diskutera vilket dilemma
            detta ställer oss själva i.
          </note>
          <note>
            Det var därför jag bad utrikesministern om att få svara på interpellationen.
            Vi gjorde en sådan arbetsfördelning eftersom jag i höstas hade
            möjlighet att inför valen i Etiopien inte bara tala med utrikesministern
            om de oacceptabla förhållandena utan också möta företrädare för
            oppositionen och försöka se hur vi bäst kan stötta den. Redan
            då fanns en stor nedstämdhet över förmågan att agera. Sedan har
            utvecklingen såvitt jag kan bedöma bara gått i fel riktning.
          </note>
          <note>
            Nu har vi haft ett val. Det är upp till EU att lite grann analysera
            hur vi fortsatt ska hantera frågan. Jag skulle vilja säga att
            det även gäller oss i Sverige. Vi har en lång relation med Etiopien,
            och jag kan bara fråga mig om vi tillräckligt väl har använt våra
            kanaler för att kunna påverka för att få samma värderingsgrunder
            och för att kunna verka för att Birtukan Mideksa ska komma fri,
            till exempel.
          </note>
          <note>
            Mitt svar är att vi inte verkar dela värderingarna. När jag tar
            upp frågorna med etiopiska företrädare kommer det till något som
            skulle kunna vara grälliknande situationer. Man vill inte acceptera
            det vi säger om att oppositionen måste få verka fritt och få rätten
            att samla sig och agera.
          </note>
          <note>
            Därför är jag glad att vi diskuterar frågan i kammaren. Jag delar
            Carina Häggs engagemang men också hennes oro inför utvecklingen
            i Etiopien. Frågan är var det ställer oss, med ett relativt stort
            bistånd och som biståndsgivare sedan lång tid tillbaka. Vi har
            via Carl Bildts försorg i EU arbetat med hur vi ska kunna få EU
            att vara ännu starkare i sin kritik av utveckling i Etiopien.
          </note>
          <note>
            Men här har jag också kunna konstatera, på plats i landet och
            i olika kontakter, att det tyvärr finns lite olika skolor för
            hur vi ska hantera Etiopien och landets regering. Det är ett land
            med utbredd fattigdom, med många etniska minoriteter och med stor
            underutveckling. Hur ska då biståndet på bästa sätt kunna medverka
            till en god fattigdomsbekämpning och till ett ökat politiskt utrymme
            för olika krafter så att landet bättre kan komma till sin fulla
            potential?
          </note>
          <note>
            Detta är svåra frågeställningar. En del uppskattar president
            Meles förmåga att hålla stabilitet i landet och ser kanske inte
            så mycket till behovet av en frisk och sund oppositions möjligheter
            att verka fullt ut. Detta ställer oss inför ett antal dilemman,
            fru talman, som jag är glad att vi kan diskutera i den svenska
            kammaren i dag.
          </note>
          <note type="speaker">
            Anf. 141 CARINA HÄGG (s):
          </note>
          <note>
            Fru talman! Statsrådet Gunilla Carlsson! Jag kan känna en oro
            för EU:s förhållningssätt. Jag lyssnade på uttalanden som kom
            från Ashton efter valet. Det var inte vad jag hade förväntat mig,
            men det symboliserar ändå det jag inledningsvis försökte ge en
            bild av: EU har inte den kraften. Man är splittrad internt, man
            är försiktig och man gör andra överväganden av hur man vill se
            den politiska utvecklingen eller hur man vill se att den inte
            ska ta plats. Jag tycker att det är synd att EU inte använder
            sina gemensamma resurser.
          </note>
          <note>
            Jag tror att man måste vara lite mer öppen med detta. Vad är
            det för krafter som drar åt olika håll? Vilka länder är det som
            håller emot? Och vad är det som gör att man inte kan få en större
            debatt i landet med den diplomatiska kretsen närvarande i det
            etiopiska samhället?
          </note>
          <note>
            Det finns en tystnad. Vi känner till bakgrunden. I Etiopien är
            begränsningarna för oppositionen oerhört starka. Det är mycket
            svårt att arbeta fritt egentligen kan man inte säga att det går
            att göra det. Men denna tystnad har också räckvidd hit till Sverige.
            Jag känner en ökad tystnad från dem som länkar oss mer dagligdags
            ned till Etiopien. Det handlar om organisationer och myndigheter.
          </note>
          <note>
            Vi har kontakter och en lång tradition av relationer på många
            olika plan personliga och professionella. Men här finns en tystnad,
            och jag känner ett obehag inför att vi inte ens här kan ha den
            öppenhet som jag skulle vilja ha när det gäller utvecklingen.
            Därför är det välkommet att vi kan föra debatten här. Möjligtvis
            kan det inspirera och ge en del lite kraft att stå upp för det
            som jag tror att flera av oss har en gemensam syn på.
          </note>
          <note>
            Jag vill göra statsrådet uppmärksam på den bild som jag allt
            oftare möter när man diskuterar frågorna. Jag hoppas att vi gemensamt
            kan se till att detta inte biter sig fast. Då försvåras möjligheten
            att vara tydlig, och man ska vara tydlig gentemot en långvarig
            vän som Etiopien är. Det är ett land som vi har långa relationer
            till, och då ska man också kunna vara öppen och uppriktig och
            känna respekt för det som man för fram.
          </note>
          <note>
            Någonting ytterligare måste hända framöver i politiken i förhållande
            till Etiopien eftersom vi ser att de framsteg som vi skulle kunna
            önska oss inte sker. En del pekar på att det finns byggnationer
            i Addis. Det kan man visserligen se, men det kanske inte är det
            som är den dominerande bilden. Min bild är att Mideksa är en symbol.
            Hon är politiker. Kvinnliga politiker och MR-försvarare får inte
            alltid den uppmärksamhet som de genom sina gärningar kan förvänta
            sig att få. Vi vet genom rapporter, bland annat en som nyligen
            kom från Europarådet, att kvinnliga MR-försvarare inte har samma
            stöd från omvärlden. Vi får inte riskera att hamna i en sådan
            situation. Birtukan Mideksa ska ha ett starkt stöd, men det ska
            vara ett stöd utöver det som vi verbalt uttrycker. Det måste underbyggas.
            Statsrådet Gunilla Carlsson har möjlighet att träffa ledare från
            den afrikanska kontinenten, både män och kvinnor. Jag tror på
            samverkan med dem. Jag tar gärna upp det när jag träffar kolleger
            från den afrikanska kontinenten. Jag tror att regeringen har väl
            så goda möjligheter att gå den vägen och söka samverkan jag upplever
            att det finns många som upprörs inte bara i Europa med Gunilla
            Carlssons kolleger på den afrikanska kontinenten för att som ett
            steg se till att Mideksa släpps fri.
          </note>
          <note type="speaker">
            Anf. 142 Statsrådet GUNILLA CARLSSON (m):
          </note>
          <note>
            Fru talman! Jag försökte vara så öppen i mitt svar som jag någonsin
            kan just för att jag delar Carina Häggs engagemang och oro för
            utvecklingen i Etiopien och för vad det ställer för krav på oss
            och hur vi bör agera inom ramen för EU och inom ramen för vårt
            eget utvecklingssamarbete.
          </note>
          <note>
            Det är inte bara Birtukan Mideksa som får sina rättigheter kränkta.
            Vi har sett att trycket mot oppositionspolitiker inför, under
            och efter valen har hårdnat. Hon är en mycket lysande symbol som
            verkligen förtjänar att lyftas fram gång på gång i olika samtal.
            Vi har gjort det, och vi fortsätter att göra det. Hennes öde är
            väl känt. Jag har också träffat hennes partivänner för att på
            olika sätt ge vårt stöd.
          </note>
          <note>
            Jag tycker att det väldigt väl illustrerar situationen i landet.
            Vi har anledning att med gemensamma krafter, som också, fru talman,
            Carina Hägg indikerar även från riksdagens opposition med starkt
            Afrikaengagemang, fortsatt driva den här frågan och se till att
            det inte råder förtryck utan frihet och att det inte råder fattigdom
            utan möjligheter i afrikanska länder, inte minst i Etiopien där
            vi borde ha goda möjligheter att kunna påverka.
          </note>
          <note type="speaker">
            Anf. 143 CARINA HÄGG (s):
          </note>
          <note>
            Fru talman! Biståndsminister Gunilla Carlsson! Jag vill avsluta
            med att säga att jag tycker att det är väldigt viktigt att vi
            här i kammaren har kunnat diskutera de här frågorna. Jag tror
            att vi får anledning att återkomma till Etiopien.
          </note>
          <note>
            Det ska bli intressant att få se den slutliga rapporten från
            valobservationsmissionen. Jag hoppas att vi då kan stryka våra
            farhågor att närvaron på något sätt skulle kunna legitimera det
            som har skett. Jag kan inte se att valet var ett fritt och rättvist
            val. Det måste också framkomma i den här rapporten. Jag hoppas
            det finns en tydlighet där.
          </note>
          <note>
            Den måste också leda till slutsatser. Eftersom de har kunnat
            skymtas innan den slutligen kommer borde det redan nu finnas tankegångar
            och förslag på hur vi ska gå vidare när det gäller relationen
            med Etiopien. Jag vill att den ska utvecklas på ett positivt sätt,
            men jag känner stor oro för under vilka förutsättningar vi ska
            kunna arbeta vidare på så många plan som möjligt med Etiopien
            i dag.
          </note>
          <note>
            När jag var i Addis Abeba den senaste gången deltog jag i ett
            möte dit företrädare för oppositionen hade rest från stora delar
            av landet. Det var människor som jag inte kan namnet på, och jag
            kan inte alltid säga var de kom ifrån. Det var alldeles tydligt
            att de mötte olika former av övergrepp. Man kunde förlora sitt
            hus. Man kunde förlora sitt jobb. Man kunde drabbas av olika trakasserier.
            Detta är människor vars namn vi inte känner till. Vi vet att det
            också finns människor som har försvunnit och aldrig kommer tillbaka.
            Vi vet inte hur deras öde ändade. Det finns människor som är fängslade.
          </note>
          <note>
            För dem är Mideksa en symbol i dag. Jag tycker att det är viktigt
            att på olika sätt lyfta fram henne för hennes egen skull, för
            hennes familjs skull och därför att hon har gjort och gör en stor
            insats för etiopierna.
          </note>
          <note>
            Jag tycker att vi har haft en bra diskussion. Jag tycker att
            det har kommit fram mycket information, men jag ser inte vilka
            steg som Gunilla Carlsson och regeringen vill ta ytterligare utifrån
            de erfarenheter vi har haft under det senaste året och det senaste
            halvåret efter valet.
          </note>
          <note type="speaker">
            Anf. 144 Statsrådet GUNILLA CARLSSON (m):
          </note>
          <note>
            Fru talman! När det gäller den analys vi gör inväntar vi nu den
            slutliga valobservationen. Vårt svenska utvecklingssamarbete och
            den strategi som styr våra relationer med Etiopien har gradvis
            anpassats till den förändring som har skett i landet. Som Carina
            Hägg indikerar står vi nu inför hur vi ska göra med det fortsätta
            utvecklingssamarbetet. Ska vi bredda och öka engagemanget? Eller
            ska vi på något annat sätt påverka och visa att vi faktiskt är
            rätt så besvikna över hur vårt samarbete med Etiopien har fungerat?
            Det är därför som vi också har lagt mer och mer via helt andra
            kanaler än via den etiopiska regeringen.
          </note>
          <note>
            När det gäller synpunkten om valobservatörer vill jag nämna för
            kammaren att vi alltid har för vana att försöka få med svenskar
            i EU:s valobservationer dels för att Sida är väldigt skickliga
            på att hitta duktiga och dugliga människor, dels för att det ger
            oss adderad kunskap. Jag tror att det är fritt för riksdagens
            ledamöter att vara med när Sida har den här typen av muntlig återrapportering.
            Jag vill passa på tillfället att marknadsföra den möjligheten
            eftersom det också är ett sätt att få förstahandsinformation från
            enskilda som har deltagit i denna viktiga mission.
          </note>
          <note>
            Låt oss återkomma. Jag är villig att fortsätta den här dialogen
            och redogöra för vilka steg vi tar när det gäller det svenska
            engagemanget i Etiopien. Det handlar naturligtvis också om att
            se till att EU nu har en stark röst mot förtrycket och för mer
            frihet. Vi kan kanske med gemensamma ansträngningar få ett ökat
            fokus på de oppositionellas situation i Etiopien, för de förtjänar
            absolut allt vårt stöd och definitivt ett bättre öde.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2009/10:411 om statens stöd till
            jazzmusiken
          </note>
          <note type="speaker">
            Anf. 145 Kulturminister LENA ADELSOHN LILJEROTH (m):
          </note>
          <note>
            Fru talman! Bosse Ringholm har frågat mig vilka initiativ jag
            avser att ta för att stödja och främja jazzens ställning i det
            svenska kultur- och musiklivet. Vidare har han frågat mig varför
            jag inte presterat ett enda förslag för att stärka jazzens ställning
            samt om jazzen i första hand ska förlita sig på kommersiella krafter
            för sin fortsatta överlevnad och utveckling.
          </note>
          <note>
            Det är bara ett halvår sedan som Bosse Ringholm och jag debatterade
            jazzen i det svenska kulturlivet här i riksdagen.
          </note>
          <note>
            Jag vill nu, liksom jag gjorde då, framhålla att jazzmusiken,
            liksom alla musikgenrer, omfattas av kulturpolitikens olika insatser.
          </note>
          <note>
            Jag framhöll vid den senaste debatten i november de förstärkningar
            som regeringen gjort på musikområdet vad gäller exempelvis ökade
            anslag till de fria grupperna och de regionala scenkonstinstitutionerna,
            inrättandet av Musikalliansen samt ökat stöd till centrumbildningarna.
            Jag konstaterade också att kulturbudgeten nu är större än vad
            den någonsin varit.
          </note>
          <note>
            Vid det förra interpellationstillfället hade utredningen om en
            nationell musikplattform nyligen tillsatts. Utredningens betänkande
            I samspel med musiklivet har under våren varit ute på remiss,
            och regeringen beslutade för två veckor sedan att en ny musikplattform
            ska inrättas inom Statens musiksamlingar. Målet för denna verksamhet
            är att hela landet ska ha möjlighet att ta del av ett varierat
            musikaliskt utbud präglat av konstnärlig förnyelse och hög kvalitet.
            Myndigheten ska ha ansvar för och kompetens om musikens olika
            genrer även jazzen.
          </note>
          <note>
            Jag tycker att det i många sammanhang finns skäl att tona ned
            genrediskussionerna. Många av dagens unga musikutövare och musikkonsumenter
            har breda musikpreferenser som baseras på alla möjliga genrer.
            Statens stöd till musikområdet bör syfta till musikalisk mångfald
            och bredd och uppmuntra genreöverskridande samarbeten.
          </note>
          <note>
            Statens stöd till kultur- och musikområdet, liksom det stöd som
            kommer från landsting och kommuner, är vidare utformat på ett
            sådant sätt att det ska underlätta för sådana verksamheter som
            inte fullt ut kan klara sig på en kommersiell marknad. Det är
            därför vi tillsammans finansierar kulturpolitikens olika insatser.
            Men i vissa fall går det att kombinera kulturpolitiska insatser
            även med kommersiella framgångar. Det ska inte vara fult att tjäna
            pengar på sitt konstnärskap.
          </note>
          <note>
            Målet om mångfald inom musikområdet kommer också att vara en
            viktig utgångspunkt för den nya modellen för fördelning av statens
            stöd till regionala musikverksamheter som ska införas med början
            2011. Jag vill avslutningsvis därför också lyfta fram landstingens
            och kommunernas ansvar för att vi även fortsättningsvis får ett
            brett och rikt musikliv i hela Sverige.
          </note>
          <note type="speaker">
            Anf. 146 BOSSE RINGHOLM (s):
          </note>
          <note>
            Fru talman! Tack, kulturministern, för svaret som dock tyvärr
            är lika tafatt och intetsägande som det jag fick i vintras!
          </note>
          <note>
            Jag ställde tre konkreta frågor. På den första, om statsrådet
            har för avsikt att ta någon form av initiativ för att stödja och
            främja jazzens ställning i det svenska musiklivet, är svaret att
            det tänker hon inte göra.
          </note>
          <note>
            På min andra fråga, som handlar om varför statsrådet inte har
            levererat ett enda initiativ under mandatperioden för att stärka
            jazzens ställning förbigår hon med tystnad svaret. Det kan jag
            förstå. Om man på fyra år inte har gjort någonting vill man ju
            helst glömma det så fort som möjligt.
          </note>
          <note>
            Min tredje fråga, om statsrådet anser att jazzen i huvudsak ska
            leva på kommersiella villkor, besvaras med att det inte är fult
            att tjäna pengar på sitt konstnärskap. Men kulturministern, det
            måste gå att leva på sitt konstnärskap även för en jazzmusiker!
            Det tycks kulturministern inte ha kunnat ta till sig på något
            sätt.
          </note>
          <note>
            Jag nämnde flera gånger i debatten förra gången, jag har upprepat
            det i min interpellation och jag kan gärna upprepa det på nytt
            att om man jämför olika musikgenrer ser man att operan har ungefär
            30 gånger större stöd än jazzen. Uppenbarligen är kulturministern
            nöjd med det. Jag har inget emot stödet till operan, det är inte
            det som det handlar om, men jag förstår inte denna oerhörda obalans
            där den ena musikformen har 30 gånger mer stöd än den andra. Statsrådet
            låtsas som om ingenting har hänt och verkar vara tillfreds med
            situationen. Hon verkar inte vara ett dugg bekymrad över att det
            är så.
          </note>
          <note>
            Fler ungdomar söker sig i dag just till jazzmusikerutbildningen,
            men regeringen har inte gjort någonting under fyra år för att
            motsvara det intresse som finns hos svensk ungdom för att få en
            ökad möjlighet till engagemang och att utöva sitt konstnärskap.
            Det måste, kulturministern, kunna gå att leva på sitt konstnärskap
            även för en jazzmusiker. Det borde väl en kulturminister kunna
            ta till sig? Jag tycker att det är pinsamt att en kulturminister
            under fyra år i stort sett bara levererar utredning på utredning
            och ingenting händer.
          </note>
          <note>
            När vi stod här senast och debatterade hänvisade kulturministern
            till en utredning som skulle komma i början av 2010. Den har kommit,
            den har remitterats och ingenting har hänt förutom att ministern
            möjligtvis säger: Nu har jag gett ett nytt uppdrag för en ny utredning
            där man ska titta på en gemensam nationell musikplattform.
          </note>
          <note>
            Det är utredning på utredning. Lena Adelsohn Liljeroth är svensk
            mästare i att leverera kulturutredningar av olika slag, men något
            stöd till jazzmusiken andas hon inte ens om i sitt svar. Det är
            tråkigt, tycker jag, för det finns ett starkt stöd för jazzmusiken.
            Det finns sedan lång tid tillbaka ett nätverk som kallas Svensk
            Jazz och som består av många olika organisationer, bland annat
            Svenska jazzriksförbundet, Fasching med Sthlm Jazz Fest, Umeå
            Jazzfestival, Jazz i Malmö, Föreningen Sveriges Jazzmusiker, föreningen
            Mer Jazz i Sverige. Alla de förväntar sig naturligtvis att en
            kulturminister skulle visa någon form av uppskattning för deras
            arbete. Det har till och med i riksdagen bildats ett nätverk från
            alla politiska partier, även statsrådets parti, som tycker att
            det är viktigt att lyfta fram jazzens ställning. Och statsrådets
            enda svar är: Jag har ett nytt utredningsuppdrag.
          </note>
          <note>
            Jag är säker på att kulturministern kommer att gå till historien
            som utredningskulturministern, och det är inte något vackert minne
            av kulturministern, men så kommer det att vara när vi nu gör bokslut
            för de här fyra åren.
          </note>
          <note type="speaker">
            Anf. 147 Kulturminister LENA ADELSOHN LILJEROTH (m):
          </note>
          <note>
            Fru talman! Det här riskerar kanske att i vissa delar bli en
            upprepning, såväl när det gäller argument som utfall från Bosse
            Ringholms sida, av den debatt vi hade i november. Jag har ingenting
            emot att bli förknippad med att vi haft en hel del utredningar.
            Vi har nämligen vågat göra skillnad, och det är mer än man kan
            säga om Bosse Ringholms regering.
          </note>
          <note>
            Vi tyckte faktiskt att det var nödvändigt att göra en kulturutredning.
            Det var den första på kanske 35 år, åtminstone den första av betydelse.
            Vi tyckte att det var nödvändigt att se över museilivet. Vi tyckte
            att det var nödvändigt med en filmutredning. Vi tyckte att det
            var nödvändigt att avskaffa filmcensuren för vuxna och mycket
            annat. Vi tyckte att det var nödvändigt att se vad som ska hända
            när vi nu förändrar musiklivet och därmed också uppdraget för
            tidigare Rikskonserter.
          </note>
          <note>
            Inget av det här hade hänt under Bosse Ringholms och hans regerings
            tid. Vi har fått mycket gjort, och jag skäms inte ett dugg för
            att man också behöver bra underlag för att förändra. Vi har dessutom
            kunnat öka budgeten i pengar räknat. Man kan gå till alla möjliga
            instanser som har räknat på detta och få det här bekräftat. Det
            är klart att det också har gynnat musiklivets entreprenörer och
            utövare. Självfallet är det så.
          </note>
          <note>
            Det går naturligtvis att rycka en och annan mening ur sitt sammanhang,
            som att jag säger att jag inte tycker att det är fult att tjäna
            pengar på sitt konstnärskap. Nej, det tycker jag inte. Men jag
            sade också vilket Bosse Ringholm hade hört om han hade lyssnat
            i stället för att prata med sin kollega här att det finns flera
            områden inom kulturen som har svårt att klara sig av sig själva.
            Men många samverkar också med de så kallade kommersiella krafterna.
            Det är inget som helst fel i detta.
          </note>
          <note>
            Vad har då gjorts? Jag kan konstatera att Musikalliansen som
            har bildats under vår tid nu har drygt 100 anställda, och var
            fjärde av dem har en ren jazzbakgrund. Det tycker inte jag är
            lite. Jag tycker att det är väldigt bra och någonting som vi kan
            vara stolta över. Vi kan också se att många hoppar mellan olika
            genrer. Det vet säkert Bosse Ringholm med det uttalade intresse
            som han har för jazzen. Att ungdomar väljer att utbilda sig inom
            musikområdet och kanske också väljer jazzen ska vi vara glada
            över. Ungdomar är inte dumma. De utbildar sig inte till någonting
            som de inte tror att de kan leva på. Det visar också att det finns
            ett starkt intresse för jazzen.
          </note>
          <note>
            Sedan tycker jag inte att man ska ställa den ena musikgenren
            mot den andra. Det är också väldigt tydligt i uppdraget till det
            nya musikverket att man ska se till alla genrer och att det ska
            finnas kompetens, men det finns inget skäl att dela upp på det
            sätt som jag antar att Bosse Ringholm gärna vill att vi ska göra.
          </note>
          <note type="speaker">
            Anf. 148 BOSSE RINGHOLM (s):
          </note>
          <note>
            Fru talman! Jag har ställt ett antal frågor till Sveriges kulturminister
            som handlar om ifall hon kan tänka sig att stödja jazzen. Jag
            får svar av Sveriges utredningsminister. Hon säger att det ska
            göra skillnad. Det ska vara utredningar, utredningar och utredningar.
            Men jazzen, kulturen och musiken lever inte på utredningar. Det
            är inte sant som kulturministern säger att vi har ett större beting
            i dagsläget för musiken. Tvärtom, med lönekostnader och hyreskostnadsutveckling
            och allt annat har de inte fått kompensation under den här perioden.
            Det är en realitet att kulturministern inte kan peka på ett enda
            initiativ för hur hon vill stärka jazzens ställning. I stället
            försöker hon skylla ifrån sig och säga att man inte ska ställa
            olika musikformer mot varandra. Det är inte det som det handlar
            om. Det handlar om att några musikformer, inte minst jazzen, får
            väldigt lite stöd i förhållande till andra. Då plötsligt passar
            det utredningsministern att säga att vi inte ska jämföra olika
            genrer. Nej, det är klart att det är pinsamt, utredningsministern,
            att jämföra jazzen med andra musikformer eftersom jazzen får så
            oerhört lite stöd!
          </note>
          <note>
            Jag är glad över att kulturministern ska avsluta sin bana som
            kulturminister, eller utredningsminister, inom kort. Förhoppningsvis
            kan en ny regering se till att jazzen får lite bättre förutsättningar
            i framtiden och att det finns ett stort intresse för att ge unga
            musiker chans att leva på sin musik. Även jazzmusiker måste kunna
            leva på sitt konstnärskap.
          </note>
          <note type="speaker">
            Anf. 149 Kulturminister LENA ADELSOHN LILJEROTH (m):
          </note>
          <note>
            Fru talman! Jag tror tyvärr att Bosse Ringholm och jag aldrig
            kommer att kunna mötas i den här frågan. Vi kan möjligen mötas
            i vår kärlek till jazzen, och kanske möts vi till och med under
            den jazzfestival som börjar senare i veckan. Men Bosse Ringholm
            kommer aldrig att bli nöjd. Det ska han väl kanske inte vara med
            tanke på att vi börjar närma oss val, och då gäller det att försöka
            angripa snarare än att lyssna.
          </note>
          <note>
            Jag talade om Musikalliansen. Den hade inte bildats under en
            socialdemokratisk regering. Det stöd som vi har givit till centrumbildningarna
            betyder också mycket för jazzmusikerna. Folkbildningen har fått
            500 extra miljoner under denna mandatperiod varav mycket går till
            musiken som är det stora, och inte minst till de kulturevenemang
            som arrangeras.
          </note>
          <note>
            Sedan kan vi också konstatera att den förändring som nu sker
            med inrättandet av Musikverket också säkert kommer att betyda
            en hel del för att få olika musikgenrer att mötas, vilket också
            naturligtvis kommer att gagna jazzens ställning.
          </note>
          <note>
            Vi kan väl ta upp tråden med operan eftersom Bosse Ringholm verkar
            ha ett horn i sidan till just operakonsten. Jag kan glädja mig
            åt att den vinner nya entusiaster, inte minst genom de festivaler
            som finns runt om i vårt land nu. Det har jazzen naturligtvis
            också 30, 40 eller 50 festivaler. Bengt Säve-Söderbergh har varit
            engagerad i frågan och har uppvaktat mig flera gånger på departementet.
            Lyssnat har vi absolut gjort.
          </note>
          <note>
            Operan har ett alldeles särskilt uppdrag, som har att göra med
            att det är en fråga inte bara om musik utan också om en konstart,
            om ett hantverk och om att vårda ett kulturarv. Jag skäms inte
            för att försvara det också. Jag tänker inte ställa jazzen mot
            Operans verksamhet.
          </note>
          <note type="speaker">
            Anf. 150 BOSSE RINGHOLM (s):
          </note>
          <note>
            Fru talman! För att vara korrekt: Jag har inget horn i sidan
            till Operan. Kulturministern ska inte hitta på saker och ting
            som inte är sanna. Men jag påpekar att Operan har 30 gånger större
            stöd än jazzen. Jag tycker att det är pinsamt att jazzen har så
            oerhört lite stöd, men kulturministern tycks inte ett dugg bekymrad.
          </note>
          <note>
            Kulturministern förde in valet. Det hade väl varit en bra present
            till jazzen, när vi nu står inför några dagar med jazzfestival
            och jazzarrangemang här i Stockholm, att leverera ett initiativ
            från regeringen för att stödja jazzen. Men icke ett enda initiativ
            tas från kulturministerns sida. Det har varit noll under perioden,
            är noll nu och kommer uppenbarligen inte att vara någonting framöver.
          </note>
          <note>
            Det är också lite otillständigt att kulturministern säger att
            ni har gett folkbildningen 500 miljoner kronor mer. Kulturministern
            vet hur det är. Det var ett förslag från den gamla, socialdemokratiska
            regeringen 2006 som beslutades och trädde i kraft den 1 januari
            2007, den här mandatperioden. Inte ska man använda sig av lånta
            fjädrar. Det är väl fräckt att stå och säga att den föregående
            regeringens initiativ är det bästa ni har gjort.
          </note>
          <note>
            Sanningen är att ni inte har gjort någonting. Ni försöker ta
            åt er äran av det som den förra regeringen gjorde när det gäller
            folkbildningen. Det har säkert gynnat jazzen också. Men det var
            inte ert initiativ, inte ert förslag, utan det var den tidigare,
            socialdemokratiska regeringen som drev igenom det.
          </note>
          <note>
            Jag konstaterar tyvärr att kulturministern inte har någonting
            annat än utredningar för jazzen. Det lever man inte på som jazzmusiker.
            Nej, vi behöver en ny regering även på det här området. Vi ska
            se till att vi får en sådan i höst det kan vara bra för jazzen.
          </note>
          <note type="speaker">
            Anf. 151 Kulturminister LENA ADELSOHN LILJEROTH (m):
          </note>
          <note>
            Fru talman! Det ska i så fall bli väldigt intressant att se i
            vad mån Socialdemokraterna lyckas samla sig till ett kulturpolitiskt
            program, för det har vi hittills inte sett något av inte en viskning.
            Det är roligt att det åtminstone kommer en interpellation från
            någon i den socialdemokratiska gruppen utanför kulturutskottet
            som vill diskutera det här. Men vi väntar fortfarande på förslag.
            Och jag kan inte påminna mig att min företrädare, Leif Pagrotsky,
            hade ett större engagemang i jazzen och gav särskilt mycket i
            budgeten till denna.
          </note>
          <note>
            Musikalliansen är, fortfarande, ett borgerligt initiativ på 22
            miljoner kronor. En fjärdedel av dem som är anställda i Musikalliansen
            har också en bakgrund som rena jazzmusiker.
          </note>
          <note>
            Trots allt har jazzen en god ställning, för den har ett starkt
            stöd, precis som Bosse Ringholm syftade på. Därmed är förutsättningarna
            väldigt goda. Jag kan upprepa det jag sade tidigare: Om man väljer,
            som många unga gör, att gå musikutbildningarna och att satsa på
            en karriär som jazzmusiker har man nog gjort ett ganska korrekt
            och bra val. Det finns en god framtid för jazzen, inte minst just
            därför att de unga luckrar upp skillnaderna mellan olika musikformer
            på ett helt annat sätt än man har gjort tidigare. Jag hyser stor
            tilltro till att det nya Musikverket även kommer att se till jazzens
            fromma.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2009/10:458 om Nationalmuseum
          </note>
          <note type="speaker">
            Anf. 152 Kulturminister LENA ADELSOHN LILJEROTH (m):
          </note>
          <note>
            Fru talman! Göran Persson i Simrishamn har frågat mig hur jag
            tänker mig Nationalmuseums framtid, hur tidsplanen för förnyelsen
            av museet ser ut och hur utformningen av förslaget ska redovisas.
          </note>
          <note>
            Statens fastighetsverk redovisade som bekant förra året sin förstudie
            om renovering och ombyggnad av museet som bland annat visade att
            åtgärder och insatser är oundgängliga om byggnaden ska kunna bevaras
            och verksamhet ska kunna fortsätta bedrivas. Den långa stängningstiden
            och de höga kostnaderna för renoveringen var då något som verkligen
            bekymrade mig. Regeringen har haft anledning att noga begrunda
            de ekonomiska åtaganden som ett nytt Nationalmuseum av det slag
            som då skisserades skulle föra med sig.
          </note>
          <note>
            Jag kan informera Göran Persson om att arbetet med att utveckla
            förslaget har gått vidare. Efter kompletteringar och fortsatt
            dialog har Nationalmuseum med stöd av Statens fastighetsverk tagit
            fram ett reviderat förslag som redovisas i Nationalmuseums budgetunderlag
            för 20112013, vilket står var och en fritt att ta del av. Statens
            fastighetsverk har fått regeringens medgivande att påbörja en
            programskrivning för projektet. Det aktuella förslaget beräknar
            att starten för ombyggnad och renovering kan ske omkring hösten
            2013, med avsevärt kortare stängningstid än tidigare, eventuellt
            ingen totalstängning alls, och till lägre kostnader. Förslaget
            bereds för närvarande inom Regeringskansliet och ska på sedvanligt
            sätt hanteras inom ramen för arbetet med regeringens budgetproposition.
            Riksdagen får därigenom information om arbetets fortskridande.
          </note>
          <note>
            När det gäller museets betydelse instämmer jag med Göran Persson
            i att Sverige ska ha ett Nationalmuseum som förtjänar att stå
            i centrum. Det tycker jag verkligen är angeläget. Det är viktigt
            att ta till vara det varumärke som Nationalmuseum arbetat upp
            och som bland annat bidragit till att 55 procent av besökarna
            har sin hemvist utomlands. Jag har därför också samma uppfattning
            som Nationalmuseum när de i sitt förslag vill betona vikten av
            den totala upplevelse som museets verksamhet och byggnaden erbjuder,
            alltså upplevelsen av både konsten och byggnaden tillsammans.
            Jag anser att det vore ett enormt slöseri att inte ta till vara
            det nationella och byggnadsminnesförklarade kulturarv som museet
            utgör. På motsvarande sätt presenteras den äldre konsten i äldre,
            renoverade byggnader i ett flertal andra europeiska huvudstäder.
          </note>
          <note>
            Men Göran Persson säger att han vill ha ett nytt Nationalmuseum.
            Tänker han sig att det nuvarande ska rivas och att ett nytt hus
            ska byggas? Ska verksamheten flyttas någon annanstans? Nej, den
            negativa inställning till nuvarande Nationalmuseum som bara ett
            gammalt hus på Blasieholmen som Göran Persson har delar jag definitivt
            inte. Jag vill att Nationalmuseums hus ska fortsätta att vara
            en positiv del av helhetsupplevelsen.
          </note>
          <note>
            Den renovering som museet nu föreslår syftar bland annat till
            att lösa verksamhetens behov så att de områden som museet ansvarar
            för finner plats i byggnaderna vid återflytten och så att publikbehoven
            och den kulturhistoriska miljön tas till vara. Eftersom detta
            är museets egen beskrivning av den skisserade renoveringen undrar
            jag hur Göran Persson kan ha besked från Nationalmuseum om att
            den inte tillgodoser museets behov.
          </note>
          <note>
            Processen som ska leda till att dessa verksamheter fortsatt kan
            bedrivas framgångsrikt och utvecklas går nu in i ett intensivt
            skede. Kulturdepartementet och Nationalmuseum har inför renoveringen
            och ombyggnationen en kontinuerlig dialog om hur verksamheten
            ska gestaltas så att museet kan mäta sig med sina internationella
            likar och fortsätta att locka en stor publik.
          </note>
          <note>
            Anf. 153 GÖRAN PERSSON i Simrishamn (s):
          </note>
          <note>
            Fru talman! Tack för svaret, kulturministern!
          </note>
          <note>
            Vi inleder här i kväll en kamp i ett antal ronder. Jag ska till
            och med ta över debatten om den sista interpellationen från Pagrotsky.
          </note>
          <note>
            Jag fick här svaret, och vi har tidigare debatterat vårt Nationalmuseum.
            Utgångspunkten i mina frågor har varit den utgångspunkt som jag
            har tyckt mig se att kulturministern har haft.
          </note>
          <note>
            Regeringens uppdrag till Statens fastighetsverk var att redovisa
            åtgärder, kostnader, tidplan och former för genomförandet av en
            renovering och ombyggnad, visa konsekvenserna av en kompletterande
            byggnad för fastighetstekniska ändamål, föreslå åtgärder utifrån
            verksamhetens behov såsom säkerhet, klimat och ljus och brandskydd
            och föreslå fastighetsknutna åtgärder rörande bland annat fasad
            och tekniska installationer.
          </note>
          <note>
            Vad jag vill framhålla i den här debatten är att detta mycket
            gällde byggnaden. Jag har full förståelse för det, för jag har
            ett intresse för kulturmiljöer. Men det jag vill fokusera på och
            ville ha reda på från början var själva verksamheten.
          </note>
          <note>
            Skulle Nationalmuseum kunna ta rollen som norra Europas ledande
            konst- och designmuseum? När det gäller de tidigare svaren och
            även i tidigare debatter har jag reagerat på att kulturministern
            alltför mycket har fokuserat på själva byggnaden. Det är inte
            för att jag är emot själva byggnaden, men jag vill mer fokusera
            på innehållet.
          </note>
          <note>
            Vad är det som ska prägla själva museiverksamheten? Jag kan inte
            se i de svar som kulturministern har gett att hon har angett vad
            själva verksamheten ska vara, utan det gäller i stort sett huset.
          </note>
          <note>
            Vi behöver kanske inte förlänga debatten. Min fråga är återigen:
            Vad är kulturministerns och departementets intentioner när det
            gäller verksamheten? När kan vi se beslut när det gäller själva
            verksamheten? Även om de lite går in i varandra undrar jag: Vad
            kan vi se när det gäller själva verksamheten och vad har kulturministern
            för planer där?
          </note>
          <note type="speaker">
            Anf. 154 Kulturminister LENA ADELSOHN LILJEROTH (m):
          </note>
          <note>
            Fru talman! Jag vill först säga att jag alltid tycker att det
            är trevligt att diskutera med Göran Persson. Jag vet nämligen
            att han har ett starkt engagemang i de här frågorna. Det har jag
            mött under de snart åtta år som vi i någon mening har gått parallellt.
          </note>
          <note>
            Göran Persson talar om att ta chansen att bli ledande, ett ledande
            konstmuseum. Det finns ingen motsättning i att kunna vara ledande
            samtidigt som vi tar hand om byggnaden.
          </note>
          <note>
            Vi vet, utan att vi behöver ägna oss åt någon skuldbeläggning
            bakåt, att museet har stora behov av renoveringar. Och det här
            hänger ihop med att man ska kunna vara ett ledande museum. Problem
            har uppstått. Vi har inte kunnat ta emot känsliga utställningar,
            föremål och tavlor av olika slag därför att man kanske inte uppfyller
            de krav som finns på klimat och ljus. Det handlar också om andra
            miljöfrågor och om säkerhet. Då har det blivit uppenbart att det
            är själva huset som är ett problem.
          </note>
          <note>
            Det har också visat sig att fastigheten nästan är, kan man säga,
            ett konstverk i sig själv. Jag finner ingen anledning att driva
            på byggandet av ett nytt nationalmuseum som möjligen skulle kunna
            få internationell uppmärksamhet under en viss period. Jag tycker
            snarare att vi behöver ta hand om de museer vi redan har, än att
            satsa på nya.
          </note>
          <note>
            Jag vet att Göran Perssons tidigare kulturminister diskuterade
            byggandet av såväl ett Nobelmuseum som ett formmuseum. Nu vill
            man kanske också ha ett nytt nationalmuseum. Det är möjligt att
            det kommer att komma förslag i det socialdemokratiska budgetförslaget
            om att man ska satsa på ett antal nya museer. Jag är inte säker
            på att det är det som kulturlivet i första hand vill ha.
          </note>
          <note>
            Jag tycker att Nationalmuseum är en otroligt vacker byggnad.
            Men jag ser stora problem i just det tekniska underhållet. Och
            detta är också det uppdrag som man fick av Kulturdepartementet
            för ett par år sedan.
          </note>
          <note>
            Anf. 155 GÖRAN PERSSON i Simrishamn (s):
          </note>
          <note>
            Fru talman! Nu går det inte att ändra historien. Vi valde färdväg
            kring 20052006. Nu kan vi inte vrida tillbaka tiden och se vad
            som hade hänt om vi hade varit i regeringsställning. Vi har ett
            annat utgångsläge än vad vi hade då.
          </note>
          <note>
            Men vi valde då att vi kanske skulle se över detta och bygga
            nytt och vidga perspektiven och satsa lite ambitiösare. Den nya
            regeringen, den borgerliga sidan, valde direkt att säga nej till
            detta. Man utredde detta när det gällde själva byggnaden. Men
            man utredde inte vad själva verksamheten skulle vara.
          </note>
          <note>
            Man hade kanske till och med kunnat komma fram till en gemensam
            diskussion, över partigränserna: Ska vi ha det gamla nationalmuseet
            kvar, eller ska vi satsa på att bygga ett nytt? Då hade vi gemensamt
            kunnat hitta en lösning. Men det var en stängd dörr direkt. Det
            skulle inte bli något nytt, utan vi skulle ha det gamla.
          </note>
          <note>
            Det har visat sig under de många utredningarna att det har blivit
            mycket dyrare och lite bökigare.
          </note>
          <note>
            Senast i dag var det en artikel i Svenska Dagbladet just om att
            man har ändrat inställning när det gäller att ha öppet under ombyggnaden.
            Jag tycker att det är en för allvarlig fråga för att man ska bolla
            det här fram och tillbaka. Det handlar om öppettider och kostnader
            och om att göra si och göra så.
          </note>
          <note>
            Jag tycker inte att vi har haft en öppen dialog om det här. Jag
            förutsätter att man har haft idéer om hur det skulle vara från
            början. Men nu kommer det också fram att man från departementet
            har en plan. Jag utgår från att man har haft en plan också tidigare,
            men nu är det en ny plan på gång. Då kommer man att få vänta ytterligare,
            och det ska till ytterligare utredningar. Jag kan inte se någon
            punkt när det här ska starta. Det är därför jag känner lite oro.
          </note>
          <note>
            Min fråga är då: Skulle vi inte kunna ha någon samsyn, att vi
            tillsammans skulle kunna komma fram till något här? Eller är det
            kulturministerns fortsatta inställning att ni ska köra ert eget
            race oavsett förutsättningarna?
          </note>
          <note type="speaker">
            Anf. 156 Kulturminister LENA ADELSOHN LILJEROTH (m):
          </note>
          <note>
            Fru talman! Jag är inte säker på att den utsträckta hand som
            Göran Persson nu visar upp i detta så kallade samråd delas av
            andra inom hans eget parti eller inom den rödgröna samverkan som
            ni nu har.
          </note>
          <note>
            Jag kan bara konstatera att jag under förra mandatperioden, som
            företrädare för oppositionen, hade ett antal interpellationsdebatter
            om just Nationalmuseum med mina företrädare, båda två, vill jag
            minnas, såväl Marita Ulvskog som Leif Pagrotsky. Det fanns inget
            som helst intresse av att diskutera de frågorna.
          </note>
          <note>
            Jag vet också att chefen för Nationalmuseum det var samma då
            som det är nu inte hade någon större framgång när hon försökte
            få kontakt med departementet. Jag kan säga att det har blivit
            oändligt mycket bättre. Vi har haft många samtal och är eniga
            om vad museet i dag behöver.
          </note>
          <note>
            Sedan kan man alltid säga att det bollas fram och tillbaka. Men
            det är inte säkert att man alltid behöver acceptera det första
            förslaget. Det första förslaget som kom stämde inte, skulle jag
            vilja säga, med det uppdrag vi hade givit. Det landade i förslaget
            att det skulle stängas i närmare åtta års tid det är betydligt
            längre tid än det tog att en gång bygga Nationalmuseum till en
            kostnad av närmare 1 miljard. Då hade man ändå inte sett till
            driftskostnaderna och kostnaderna för magasinering, flytt och
            annat som inte var inräknat i själva byggkostnaden. Då tycker
            jag inte att det är konstigt att det blev en bakläxa i fråga om
            det beslutet.
          </note>
          <note>
            Därför är jag glad över att det förslag som vi nu diskuterar
            är mer förankrat i verkligheten. Det kommer inte att betyda att
            Nationalmuseum på något sätt tappar sin ställning. Man kommer
            att kunna visa utställningar med hög kvalitet och också med de
            säkerhetskrav som finns i dag, inte minst från andra institutioner
            och andra länder. Samtidigt kan man förhoppningsvis hålla museet
            öppet, så att det inte behöver stängas under åtta år, vilket skulle
            göra folk som gärna vill se den här konsten fullkomligt vilsna.
          </note>
          <note>
            Dessutom kommer många av de föremål och de praktfulla målningar
            och verk som finns på Nationalmuseum under den här renoveringsperioden
            att finnas till beskådande på andra ställen i landet. Det tycker
            jag är alldeles utmärkt.
          </note>
          <note>
            Anf. 157 GÖRAN PERSSON i Simrishamn (s):
          </note>
          <note>
            Fru talman! Jag förstår att ambitionerna är de bästa. Att man
            inte har nått ända fram kan jag kanske beklaga. Men jag kan också
            säga att även om det under förra mandatperioden, när kulturministern
            var i opposition, var ett visst tillvägagångssätt behöver man
            inte göra samma sak själv. Man kan kanske ändra på det om man
            har den erfarenheten. Jag säger detsamma nu. Vi får väl se vad
            som händer under valet och vad som händer till hösten. Men det
            är ett antal år som har runnit iväg. Jag har fortfarande en förhoppning
            om att det kanske ska kunna bli, som jag sade inledningsvis, norra
            Europas ledande konst- och designmuseum, så att vi inte bara behåller
            ställningen utan kanske även förbättrar den och höjer den.
          </note>
          <note type="speaker">
            Anf. 158 Kulturminister LENA ADELSOHN LILJEROTH (m):
          </note>
          <note>
            Fru talman! Då kan jag passa på att glädja Göran Persson och
            kanske några andra som möjligen tar del av protokollet. Enligt
            det förslag om vidareutveckling av de arbets- och samarbetsformer
            som finns kommer Nationalmuseum under den här renoveringsperioden
            att samarbeta med ett antal kulturinstitutioner i Stockholm. Det
            blir Kulturhuset, Prins Eugens Waldemarsudde, Arkitekturmuseet
            och Magasin 3 i Stockholm.
          </note>
          <note>
            Men man kommer också att samproducera utställningar med ett antal
            andra museer runt om i landet. Jag har tagit in information om
            att Nationalmuseum redan har kontakt med Jamtli i Östersund, Gävle
            konstmuseum, Göteborgs konstmuseum, Röhsska museet i Göteborg,
            Östergötlands länsmuseum, Norrköpings Konstmuseum, Kalmar konstmuseum,
            Malmö museer och Dunkers kulturhus.
          </note>
          <note>
            Det finns också stora förutsättningar för att Jamtli i Östersund,
            med det samarbete man har med kommuner och landstingen, kommer
            att leda till ett nationalmuseum norr eller möjligen mitt i.
          </note>
          <note>
            Med det upplägg vi nu väljer kommer fler att kunna ta del av
            samlingarna samtidigt som vi kommer att kunna få ett nationalmuseum
            som håller ett antal år framöver.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2009/10:487 om Konst åt alla
          </note>
          <note type="speaker">
            Anf. 159 Kulturminister LENA ADELSOHN LILJEROTH (m):
          </note>
          <note>
            Fru talman! Göran Persson i Simrishamn har frågat mig varför
            jag skär ned på ett anslag som innebär så liten besparing men
            vars konsekvenser blir så stora.
          </note>
          <note>
            Tre övergripande prioriteringar vägleder regeringens kulturpolitik.
            Det är barns och ungas rätt till kultur, det är att bevara, utveckla
            och förmedla vårt gemensamma kulturarv samt förbättrade villkor
            för den nyskapande kulturen. Det innebär att konsten ska ha goda
            möjligheter att utvecklas och att den ska vara tillgänglig för
            alla.
          </note>
          <note>
            Konst åt alla är ett samarbete mellan Folkets Hus och Parker,
            Riksföreningen Våra Gårdar och Bygdegårdarnas Riksförbund som
            håller hög kvalitet och bedrivs professionellt. Samtidigt anser
            jag inte att det är önskvärt att regeringen i någon större utsträckning
            styr exakt vilka satsningar som ansvariga myndigheter ska stödja.
          </note>
          <note>
            Regeringen har en övergripande ambition inom alla politikområden
            att minska detaljregleringen och låta de ansvariga myndigheterna
            fatta självständiga beslut. Grundprincipen bör vara att stöden
            ska vara generella så att fler kan ansöka om bidrag. Om just detta
            projekt ska få stöd får avgöras av den ansvariga myndigheten.
          </note>
          <note>
            Staten har ett stort ansvar för kulturpolitiken som delas med
            parter på regional och lokal nivå. Det finns en rad statligt finansierade
            institutioner som på skilda sätt stärker utvecklingen inom bildkonstområdet.
            Särskilt kan nämnas Statens konstråd, Konstnärsnämnden, Statens
            kulturråd, Moderna Museet och Riksutställningar.
          </note>
          <note>
            De nationella kulturpolitiska målen ska inte bara vägleda den
            statliga kulturpolitiken utan ha betydelse för hela landets kulturella
            blodomlopp. I de kulturplaner som kommer att ligga till grund
            för hur statligt stöd ska fördelas till regional kulturverksamhet
            kommer de kulturpolitiska målen och därmed även frågan om invånarnas
            tillgänglighet till kultur att vara central.
          </note>
          <note>
            Jag vill tydliggöra för Göran Persson att Folkets Hus och Parker
            får ett stort statligt kulturstöd. Under 2009 beviljade Kulturrådet
            närmare 10 miljoner kronor till insatser för allmän kulturverksamhet
            och utvecklingsverksamhet. Bygdegårdarnas Riksförbund fick 748
            000 kronor i kulturstöd och Våra Gårdar 327 000 kronor. Det statliga
            bidraget till Konst åt alla är ca 1,2 miljoner kronor. Kanske
            skulle det vara möjligt för parterna att ompröva hur deras samlade
            kulturstöd bäst bör användas.
          </note>
          <note>
            Anf. 160 GÖRAN PERSSON i Simrishamn (s):
          </note>
          <note>
            Fru talman! Vi går nu över till en annan fråga, från Nationalmuseum
            till en folkrörelsesatsning. Jag blir något förvånad när jag får
            svaret på mina frågor. Det är en folkrörelsesatsning med Folkets
            Hus och Parker, Våra Gårdar och Bygdegårdarnas Riksförbund.
          </note>
          <note>
            I Alliansens budget för 2011 är anslaget till samlingslokalsverksamhet
            helt avskaffat. Man har gjort det utan kontakt med berörda organisationer
            eller Statens kulturråd. Man har sänkt anslaget innevarande år
            med 60 procent.
          </note>
          <note>
            Det är lite nonchalant. Inget annat anslag har drabbats lika
            brutalt som det här. Vi pratar inte om många miljoner, men de
            miljonerna har gått ut till en folkrörelsesatsning.
          </note>
          <note>
            I svaret säger man att regeringen prioriterar barns och ungas
            rätt till kultur, att utveckla och bevara kulturarvet och förbättra
            villkoren för en nyskapande kultur. Varför vill man då sänka verksamhet
            som uppfyller de målen?
          </note>
          <note>
            Det är något som har gått förbi. Jag förstår att Konst åt alla
            har velat ha tillträde till regeringen. Jag vet inte om man har
            varit där, men jag är tämligen säker på att man inte har pratat
            med kulturministern. Man kan förstå att man från departementet
            inte har klart för sig vad det är man gör.
          </note>
          <note>
            Det är inte önskvärt, säger ministern, att man ska styra de ansvariga
            myndigheterna för att stödja verksamheten. Det ska vara mindre
            detaljreglering. Men det är vad ni har gjort. Ni har gjort motsatsen.
            Man har bestämt att Konst åt alla ska avvecklas. I stället ska
            man ta fram Skapande skola.
          </note>
          <note>
            Jag tycker att det är bra med Skapande skola. Det är en bra verksamhet.
            Men man tar bort något för att tillföra något annat.
          </note>
          <note>
            Det här är väl en detaljstyrd omprioritering som inte Kulturrådet
            har haft någon möjlighet att påverka. Därför är inte argumenten
            från departementet trovärdiga.
          </note>
          <note>
            Kulturministern hänvisar också till statligt finansierade myndigheter
            med särskilda uppdrag inom bildkonstområdet. Vad menar kulturministern
            med det?
          </note>
          <note>
            I stället för en folkrörelsedriven konstverksamhet hänvisar kulturministern
            till statliga institutioner. Det rimmar dåligt med det vi har
            sagt tidigare och som också regeringen har sagt, även kulturministern,
            vad gäller satsningen på ideella kultursektorer, inte minst när
            vi som här har en folkrörelsesektor. Över alla partigränserna,
            även Moderaterna, har man anammat den.
          </note>
          <note>
            Man slopar stödet till den ideella kultursektorn och hänvisar
            till statliga kulturinstitutioner. Man sänker anslaget till Folkets
            Hus och Parker, Bygdegårdarnas och Våra Gårdars anslag. Man försämrar
            samlingslokalerna. Man är nog inte så jättepopulär i kansliet
            vad det gäller den ideella kultursektorn.
          </note>
          <note>
            Till sist handlar det om barnen. Jag är inte expert inom alla
            kulturområden, men Konst åt alla når främst ut till barnen. Om
            man tittar på olika satsningar som de har gjort med utställningar
            och dylikt har de de senaste två åren nått 100 000 barn med sin
            utställning om Mumintrollen exempelvis. Jag förstår inte riktigt
            argumentationen från kulturministern.
          </note>
          <note type="speaker">
            Anf. 161 Kulturminister LENA ADELSOHN LILJEROTH (m):
          </note>
          <note>
            Fru talman! Det går trots allt, som jag sade i mitt svar, 10
            miljoner kronor till Folkets Hus och Parker i allmän kulturverksamhet.
            Man får ändå se det i ett lite vidare perspektiv.
          </note>
          <note>
            Vi kan enas om att kulturbudgeten har vuxit. Det tror jag att
            till och med Göran Persson håller med om. Då kan det finnas skäl
            under åren att göra både förändringar och omprioriteringar.
          </note>
          <note>
            Stödet Konst åt alla har utgått sedan 1977. Det är 33 år. Det
            kanske inte är orimligt att man ser om man kan använda de pengarna
            om nu Kulturrådet anser det till annan angelägen verksamhet. Det
            kan handla om jämställdhetssatsningar, om stöd till hembygdsrörelsen,
            om läsfrämjande eller något annat som man anser vara viktigt.
          </note>
          <note>
            Därmed är det inte sagt att den här verksamheten och det här
            stödet inte har gjort nytta under de 33 år som det har funnits.
            Men jag tycker inte att det är orimligt att man ser över stöden
            och ser att verksamheterna förändras. Det gäller även den här.
          </note>
          <note>
            Det här är inte det enda. Det finns många konstföreningar. Här
            på riksdagen har vi en. Det finns om jag inte missminner mig ett
            antal tusen konstföreningar på arbetsplatser, offentliga såväl
            som privata, och olika organisationer som köper in konst från
            aktiva konstnärer till många miljoner per år, till glädje för
            alla och inte minst för de konstnärer som får en möjlighet att
            sälja sina verk.
          </note>
          <note>
            Vi har valt att göra en del omprioriteringar. När det gäller
            Kulturrådet står det dem fritt. Vi försöker ta bort öronmärkningarna
            för att få mer samlade stöd. Vi har gjort satsningar på allianserna,
            centrumbildningarna, läsfrämjande och mycket annat under den här
            mandatperioden. Det är nödvändigt om man ska kunna få en kulturpolitik
            som är i takt med sin tid.
          </note>
          <note>
            Anf. 162 GÖRAN PERSSON i Simrishamn (s):
          </note>
          <note>
            Fru talman! Varför byta ut ett vinnande lag? Varför ändra ett
            vinnande koncept? Konst åt alla har också förändrats under tiden.
            Man har fått andra utgångspunkter. Nu har man drygt två och ett
            halvt tusen mötesplatser överallt i landet, där inte alltid de
            statliga institutionerna når ut. Det är från norr till söder,
            från Piteå till Ystad, Piteå dansar och ler exempelvis.
          </note>
          <note>
            Som jag sade tidigare når man ut till 100 000 barn på två år.
            Jag tycker att det är siffror som talar för sig själva.
          </note>
          <note>
            Från de 10 miljonerna får man avräkna det som minskar under året
            och i nästa års budget. Sedan förstår jag inte riktigt vad som
            händer efter 2011. Det står 0 för 2011 och så skulle det vara
            en tillförsel 2012. Jag förstod inte riktigt den budgettekniska
            diskussionen där.
          </note>
          <note>
            Men vad jag förstår drabbas här en folkrörelse som bygger på
            Bygdegårdarnas Riksförbund, Folkets Hus och Parker och Våra Gårdar.
            Det ligger någonting i ideologin att man ska slå undan benen på
            denna verksamhet.
          </note>
          <note>
            Man stoppar alltså det oväntade mötet mellan publiken och konsten.
            Det drabbar både konstnärlig gestaltning och inköp av konst till
            tusentals samlingslokaler. Människor kommer att få svårare att
            möta konsten på sina egna villkor och i sin närmiljö, och det
            ska ju finnas olika möjligheter att möta konsten. Det kulturministern
            nämnde här är bra, och det finns annat också. Men det här är ett
            sätt som har fungerat oerhört bra, och nu vill man slå undan benen
            på det.
          </note>
          <note>
            Man säger från regeringshåll att man vill främja ett lokalt och
            regionalt engagemang där regionerna ska få större inflytande.
            Konst för alla är en verksamhet som äger rum utanför storstädernas
            konsthallar, men man väljer ändå att avskaffa det här stödet.
          </note>
          <note>
            Jag kan bara dra några snabba paralleller. Vi har sett minskat
            stöd för En bok för alla. Vi har sett minskat stöd och minskade
            intentioner att höja Kultur i arbetslivet och så vidare. Det här
            är något där man plockar små och mindre poster och gör något stort
            av det. Höjningen av budgeten är nog ganska marginell, för jämför
            vi med de höjningar som skedde de två senaste mandatperioderna
            ser vi att det är en markant skillnad. Regeringens politik har
            inte varit att stödja den här delen av konstnärslivet.
          </note>
          <note>
            Min fråga till kulturministern blir återigen: Är det här verkligen
            ett effektivt beslut? Har man verkligen klart för sig på departementet
            vad man gör på Konst åt alla och hur många samlingslokaler och
            människor utanför storstaden som verksamheten når ut till?
          </note>
          <note type="speaker">
            Anf. 163 Kulturminister LENA ADELSOHN LILJEROTH (m):
          </note>
          <note>
            Fru talman! Vi har sagt från början att vi har haft en tydlig
            ambition att minska detaljregleringen, och det har också uppskattats,
            inte bara på Statens kulturråd utan i hela kulturlivet och på
            de många institutioner som är anslagsberoende.
          </note>
          <note>
            Myndigheterna måste få större möjligheter att fatta sina egna
            beslut, och jag måste säga att jag häpnade över den otroliga plottrighet
            som fanns i kulturbudgeten när jag kom in i riksdagen och kulturutskottet
            2002. Det var öronmärkta medel på tusentals kronor. Det går inte
            riktigt att arbeta så, utan vi måste ge myndigheterna större möjligheter
            att se över ett helt fält och kanske slå samman vissa anslag för
            att bli både effektiva och främja en utveckling.
          </note>
          <note>
            Jag har stor respekt för den ideella sektorn och har nu också
            ett antal dialoger, som det kallas, med företrädare för det civila
            samhället på olika platser i landet. Jag ska till Malmö i morgon
            för den andra av dessa dialoger.
          </note>
          <note>
            Jag kan upprepa det jag sade: Efter 33 år finns det kanske skäl
            att se över ett bidrag. Ibland kan det ta ännu längre tid än så.
            Göran Persson nämnde En bok för alla som instiftades på 70-talet
            på den tiden man hade fasta bokpriser. Det fanns inte samma konkurrens,
            och böcker var relativt dyra. En bok för alla fyllde absolut en
            funktion för sin tid för att göra böcker tillgängliga.
          </note>
          <note>
            Nu är inte situationen sådan längre. Bokmomsen har sänkts, men
            däremot ser vi möjligen andra bekymmer. Det kan handla om läsfrämjande
            och om pojkar som läser mindre. Vi behöver hitta nya metoder att
            finna dessa grupper. Att därmed göra en omflyttning, för att återkomma
            till En bok för alla, och en omprioritering av de pengarna till
            andra verksamheter, inte bort från kulturen utan kvar i kulturen
            och inom läsning, tycker jag är skäligt. Man måste våga förändra.
          </note>
          <note>
            Inget av detta hade skett om vi inte hade fått en ny regering
            2006, och jag kan konstatera att de förslag som Göran Perssons
            vänner i det rödgröna blocket återkommer till handlar om återställare
            till det som var förr, ibland på 1970-talet, som exempelvis En
            bok för alla. Jag tycker inte att det är att främja en aktiv,
            modern och framåtsyftande kulturpolitik.
          </note>
          <note>
            Återigen: Det ankommer på Statens kulturråd att se hur man vill
            använda pengarna till att stödja just kultur som når många.
          </note>
          <note>
            Anf. 164 GÖRAN PERSSON i Simrishamn (s):
          </note>
          <note>
            Fru talman! Den här debatten kan utvidgas, och det följer fler
            interpellationer i kulturens tecken. Jag tycker att just de verksamheter
            som når ut till många, till bredden, till dem som inte har kontakt
            med kultur i sin vardag är viktiga, kanske de allra viktigaste.
            Kultur i arbetslivet, Läs för mig, pappa det är verksamheter som
            når ut till grupper som kanske inte hade tagit i så många böcker
            tidigare. Papporna läste för sina barn, och det gjorde också att
            bland annat pojkarna läste mer. Varför ska man minska ned en verksamhet
            som är alldeles utmärkt? Varför inte fortsätta med dessa intentioner
            och göra skrivningar som stöttar? Det är likadant med En bok för
            alla det är små resurser, men man stöttar en viss verksamhet.
          </note>
          <note>
            Vad vill vi på den andra sidan då? Ja, vi kan inte skruva tillbaka
            klockan till hösten 2006 när vi förlorade valet. Vi trodde kanske
            att det skulle komma en kulturpolitik som gynnade även den gruppen
            som inte till vardags kan ta del av kulturen. Men det blev skattesänkningar
            på andra områden i stället, och vi ser ju att de som har fått
            de minsta skattesänkningarna inte precis har haft möjlighet att
            tillgodogöra sig detta. De kanske är på andra mötesplatser än
            där man går och köper något, till exempel på alla de här 2 700
            samlingsplatserna där Konst för alla når ut med möjligheten och
            budet att där finns konst och kultur.
          </note>
          <note>
            Därför tycker jag att det är lite trist att i det här sammanhanget
            säga att man går ut och har en dialog Malmö nämndes, och det ska
            även vara på andra platser i Sverige samtidigt som man drar undan
            en verksamhet som verkligen uppfyller de här målen.
          </note>
          <note>
            Jag har fått ett tydligt svar. Vi har tydligt olika grupperingar.
            Möjligen är jag lite undrande över att alla i den borgerliga alliansen
            är med på den här politiken. Men vi kanske kan göra även detta
            till en valfråga.
          </note>
          <note type="speaker">
            Anf. 165 Kulturminister LENA ADELSOHN LILJEROTH (m):
          </note>
          <note>
            Fru talman! Jag tillhör verkligen dem som hoppas att kulturen
            ska bli en valfråga och väntar nu ivrigt på att det äntligen ska
            komma några beslut, besked och visioner från det rödgröna blocket.
            Vi har hittills inte sett så mycket mer än en återgång i ett par
            frågor till det som rådde någon gång på 1970- eller möjligen 1980-talet.
          </note>
          <note>
            Jag har all respekt för att Göran Persson också talar om att
            kulturen måste nå ut till fler. Den visionen har vi båda, även
            om vi kanske finner lite olika verktyg för detta. Det är därför
            som Skapande skola, som jag vet att Göran Persson är en varm vän
            av, är så otroligt viktigt för att få barn och unga ska få möta
            kultur och professionell kultur tidigt.
          </note>
          <note>
            Den satsning som Göran Persson nämnde här, Läs för mig, pappa,
            är alldeles utmärkt. Men det är ingenting som säger att även om
            det har gått ut offentliga medel till en försöksverksamhet, för
            det var det det handlade om, så måste den löpa på i all evighet.
            Det kan ju finnas andra sätt att finansiera det här. Detta var
            någonting som jag minns drogs i gång av bland annat fackliga organisationer
            och En bok för alla. Man kan finna nya former när man vet att
            det fungerar väl. Det måste inte alltid gå via en statlig kulturbudget.
          </note>
          <note>
            Trots allt måste jag ändå återkomma till, och det kanske jag
            även gör i den kommande debatt som jag och Göran Persson ska ha,
            de skattesänkningar som vi ju ständigt får pisk för från oppositionen.
            Jag tycker dock att de måste försvaras, för utan en borgerlig
            regering hade vi inte fått denna skattesänkning. Göran Persson
            kan möjligen ironisera över detta, men det är en extra månadslön
            per år. Det betyder väldigt mycket, inte minst för många som kanske
            vill ta större del av kulturen än man tidigare kunnat göra eftersom
            man inte har haft råd. Nu har väldigt många fler råd att köpa
            böcker, att köpa konst, att gå på museer och gå på bio eller vad
            man vill göra. Det är jag väldigt stolt och glad över.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 2009/10:489 om inkomstgarantier för
            konstnärer
          </note>
          <note type="speaker">
            Anf. 166 Kulturminister LENA ADELSOHN LILJEROTH (m):
          </note>
          <note>
            Fru talman! Göran Persson i Simrishamn har frågat mig hur jag
            ska agera för att skapa trygghet för kulturskaparna. Göran Persson
            ställer sin fråga mot bakgrund av regeringens förslag och riksdagens
            efterföljande beslut nyligen om att de statliga inkomstgarantierna
            för konstnärer successivt avvecklas till förmån för långtidsstipendier.
          </note>
          <note>
            Mina och Göran Perssons åsikter om kulturpolitiken skiljer sig
            ofta åt. Vi vill och tycker olika. Det är bra och ger debatten
            liv och aktualitet. Debatten om utformningen av olika kulturpolitiska
            ordningar, i det här fallet stipendieordningarna för konstnärer,
            förs regelmässigt i en anda av god vilja och ömsesidig respekt.
            Men när Göran Persson beskriver övergången från inkomstgarantier
            till långtidsstipendier som konstnärsfientlig blir jag beklämd.
          </note>
          <note>
            Några enkla fakta: I dag har totalt 157 personer en garanti på
            inkomst från staten livet ut, ca 214 000 kronor om året. Reformen
            innebär en successiv övergång av medel från detta gamla och återkommande
            kritiserade system till långtidsstipendier på fem till tio år.
            Genom det kommer betydligt fler professionellt verksamma konstnärer
            än vad som sker i dag att få möjlighet till längre perioder av
            konstnärligt skapande och utveckling. Förändringen införs gradvis,
            vilket innebär att de 157 konstnärer som i dag har inkomstgaranti
            kommer att behålla densamma enligt tidigare beslut.
          </note>
          <note>
            Att ha mod att pröva och ompröva nya idéer och gamla ordningar
            är helt avgörande för att upprätthålla trovärdighet och tillämplighet
            i kulturpolitiken. I det här fallet ersätts nu en gammal ordning
            med ett flexiblare och modernare stipendiesystem som dessutom
            ger fler konstnärer från olika konstområden möjlighet att utveckla
            sitt skapande. Det kan aldrig vara konstnärsfientligt.
          </note>
          <note>
            Men vi måste även gå vidare och söka nya möjligheter och lösningar
            för att öka tryggheten för kulturskaparna. Vägen till ökad trygghet
            har sin grund i ökade möjligheter att leva av det konstnärliga
            arbetet. Att arbeta för större efterfrågan på konstnärliga verk
            och prestationer är därför helt avgörande för att skapa trygghet
            för kulturskaparna. Till detta ska läggas stabila bidrags- och
            ersättningssystem, offentligrättsliga såväl som upphovsrättsliga,
            samt tydliga och balanserade trygghetssystem. Slutligen anser
            jag att kulturskaparnas kraft och kunskaper kan tas till vara
            på fler platser i samhället än vad som nu är fallet; kulturen
            och kulturskaparna har redan närmat sig skolan och näringslivet,
            och fler områden prövas.
          </note>
          <note>
            Sammantaget vill regeringen ta till vara och utveckla kulturskaparnas
            villkor på ett sätt som värnar den konstnärliga friheten och skapar
            förutsättningar för ett rikt och nyskapande kulturliv. Det innebär
            också att vi kommer att våga pröva gamla sanningar för att kunna
            förnya och förbättra. Detta är inriktningen på en kulturpolitik
            som vilar på övertygelsen om kulturskaparnas betydelse för ett
            starkt och mångfasetterat kulturliv i ett öppet och demokratiskt
            samhälle.
          </note>
          <note>
            Anf. 167 GÖRAN PERSSON i Simrishamn (s):
          </note>
          <note>
            Fru talman! Jag tackar för svaret. Återigen kanske vi har samma
            mål med vår politik men olika sätt att nå fram till detta mål.
            Denna fråga om inkomstgarantier har diskuterats här i kammaren
            med anledning av ett betänkande från kulturutskottet. Kulturministern
            var inte med i debatten, men företrädarna i utskottet debatterade
            detta.
          </note>
          <note>
            Detta är en fråga som har följt med under åren. Det har också
            gjorts en utredning som är omkring 15 år gammal. Den verkar lite
            för ålderstigen för att man ska dra konsekvenser av den.
          </note>
          <note>
            Jag är också medveten om att man behöver göra en översyn av detta
            system. Men man stryker något som har funnits sedan tidigare,
            och man gör inte riktigt en analys av om detta är bra eller dåligt.
            Jag kan hålla med om att vi kanske behöver något nytt i fråga
            om detta. Men varför ska man stryka detta? Det ena behöver inte
            utesluta det andra.
          </note>
          <note>
            Återigen handlar det om samsyn. Varför skulle det inte kunna
            vara möjligt att göra som vi skrev i vår reservation? Vi skrev
            att det var viktigt att det gjordes en översyn men att vi kanske
            skulle göra den tillsammans. Jag ser det som viktigt att vi sätter
            oss ned tillsammans och gör en analys och försöker komma fram
            till hur vi vill ha det. Jag kan göra en jämförelse.
          </note>
          <note>
            Man gjorde en översyn av ett liknande system som finns i Danmark.
            Där kom man fram till att man skulle ha kvar detta. Det är inte
            säkert att vi hade kommit fram till exakt samma slutsats. Men
            där kunde man se att förhållandena kanske inte är sådana som man
            önskar att de ska vara i verkligheten, utan detta fick vara kvar.
            Jag tror att vi skulle ha kunnat göra detsamma även om vi hade
            haft några nya intentioner. Då hade vi kunnat behålla det som
            vi tycker är bra i det gamla.
          </note>
          <note>
            Jag förstår inte att man ska ha inställningen att man kör sitt
            eget race i stället för att gå över blockgränsen, för i så fall
            tror jag att vi hade gynnat kulturpolitiken. Vissa saker ska diskuteras
            och tas upp utifrån vad olika väljargrupper, människor, kulturskapare
            och vanliga medborgare i samhället tycker och tänker. Sedan kan
            vi ha någon form av gemensam diskussion innan vi har kommit till
            ett resultat och innan någonting har blivit skrivet i sten.
          </note>
          <note>
            Min fråga till kulturministern är: Varför har man hållningen
            att det bara finns ett spår?
          </note>
          <note type="speaker">
            Anf. 168 Kulturminister LENA ADELSOHN LILJEROTH (m):
          </note>
          <note>
            Fru talman! Denna fråga har levt länge, precis som Göran Persson
            säger. Jag kan konstatera att han intar två ståndpunkter samtidigt.
            Han säger att det kan vara bra att göra en översyn av system och
            möjligen förändra. Jag noterade att han sade att det kan behövas
            något nytt. Samtidigt vet jag att i den förra valrörelsen var
            ett av de två så kallade löftena som fanns på det kulturpolitiska
            området från Socialdemokraterna att man skulle fördubbla antalet
            inkomstgarantier. Då fanns det uppenbarligen ingen önskan att
            se över detta. Det är bara more of the same. Detta var ett system
            som man uppenbarligen tyckte var bra.
          </note>
          <note>
            Jag tror att man ska vara lite försiktig när man jämför med andra
            länder för man får aldrig en hel bild. Det är möjligt att man
            i Danmark har valt system. Men å andra sidan kanske det är någonting
            annat som man inte har som vi har. Det kan handla om allianser
            eller någonting annat.
          </note>
          <note>
            Drygt 328 miljoner går i år till konstnärer i olika statliga
            bidrag och ersättningar, och det är summor som har ökat.
          </note>
          <note>
            Jag hoppas att Göran Persson inte står fast vid uttrycket konstnärsfientligt
            som det står i interpellationen, för det kan knappast anses fientligt
            att man använder dessa medel för att fler ska få ta del av denna
            ersättning i form av längre arbetsstipendier som dessutom blir
            pensionsgrundande. Det skulle väl snarast välkomnas. Men jag vore
            tacksam om jag kan få ett återtagande av just ordet konstnärsfientligt.
            Det är möjligt att Göran Persson tycker att detta system fungerar
            väl och att vi skulle ha haft en dialog. Jag är inte säker på
            att det ens i detta fall hade varit till så stor nytta med en
            dialog. När vi bjöd in företrädare från bland annat Göran Perssons
            parti men även från de andra två partierna på den rödgröna sidan
            under och i samverkan med Kulturutredningen ville man inte yppa
            någonting. Då fanns goda möjligheter att diskutera olika frågor.
            Men det ville man inte göra. Vad skälet var vet jag inte. Men
            man höll inne med de eventuella förslag som man hade, och någon
            form av öppning eller diskussion fanns tyvärr inte. Jag kan, som
            sagt, bara beklaga detta.
          </note>
          <note>
            Jag tycker absolut att det är på tiden att man ser över flera
            av dessa system. Detta är ett sådant. Och riksdagen har, precis
            som Göran Persson sade, både debatterat och fattat beslut i denna
            fråga. Det är inte ett system som alla har varit nöjda med. Jag
            har träffat företrädare för denna sektor som har vittnat om att
            det ibland har varit problem. Ibland har man kanske inte velat
            ta på sig uppdrag som skulle göra att denna ersättning minskar.
            Det är inte ett optimalt sätt om man vill driva arbetslinjen,
            och det vill jag göra.
          </note>
          <note>
            Anf. 169 GÖRAN PERSSON i Simrishamn (s):
          </note>
          <note>
            Fru talman! Jag ser inte hur denna arbetslinje har lett till
            fler jobb för våra kulturskapare inte heller på detta område.
          </note>
          <note>
            Detta har funnits sedan 60-talet, och visst är det motiverat
            att göra en översyn av stödformen och också revidera den på några
            punkter. Exempelvis bör fördelningen mellan män och kvinnor ses
            över. Det gäller även den ojämna fördelningen av garantirum och
            fördelningen mellan olika konstarter. Översynen bör också ta hänsyn
            till hur konstnärer i dag driver sin verksamhet i olika former,
            som anställda med A-skatt, som enskild näringsverksamhet, i aktiebolag
            eller i handelsbolag. Det finns en hel del att se över.
          </note>
          <note>
            Nu har det gått fyra år, och vi har varit i opposition i fyra
            år och har inte haft möjlighet att ta hand om våra gemensamma
            medel. Om vi hade haft det hade vi kanske haft lite mer medel
            just till kulturlivet och till kultursektorn. Nu har det inte
            fungerat så, utan det har varit skattesänkningar, och de har definitivt
            inte gått till kulturlivet.
          </note>
          <note>
            Vi vet vilka som har fått ta del av skattesänkningarna. Det är
            säkert inte de som har minst möjlighet att ta del av kulturen.
            Om vi tittar på dem som är arbetslösa, sjukskrivna, studenter
            med flera är det inte där som skattesänkningarna har sett sin
            dag.
          </note>
          <note>
            Jag vill säga något om konstnärsfientlighet. Man ska skilja på
            politik och person. Det är absolut inte kulturministern som visar
            fientlighet utan det är politiken. Det är viktigt att påpeka nyanserna.
            Jag tror också att det har framgått.
          </note>
          <note>
            När Konstnärernas Riksorganisation, KRO, gör ett uttalande framför
            kulturministern i sin kritik att det organisationen gör är tramsigt.
            Har kulturministern lyssnat på vad de har sagt? Hon bara konstaterar
            att det är tramsigt. Jag undrar.
          </note>
          <note>
            Kulturministern har vid ett tillfälle sagt att kulturpolitiken
            är intressant och att debatten om konstnärslönen har påmint henne
            om hur inskränkt alltför många inom kulturlivet tänker. Dessa
            uttalanden gör mig undrande. Dessutom har kulturministern sagt
            att arbetslinjen gäller. Varför ska då kulturlivet vara ett undantag?
            Vi känner till att regeringens politik med skattesänkningar på
            arbete gynnar vissa människor, men jag säger inte att man i den
            delen tillskansar just kulturlivet någon större del. Det ser vi
            inte heller i kulturbudgeten.
          </note>
          <note>
            Det är helt klart att det behövs en översyn och att yngre och
            andra skulle få en större del. Viss verksamhet skulle vara på
            sin plats. Det är fortfarande på sin plats med en viss samsyn.
          </note>
          <note>
            Vi kan inte skruva tillbaka klockan fyra år. Vi kan inte säga
            vad vi skulle göra nu. År 2006 skulle vi ha haft en annan politik.
            Nu får vi utgå från det som finns år 2010 med andra förutsättningar.
          </note>
          <note type="speaker">
            Anf. 170 Kulturminister LENA ADELSOHN LILJEROTH (m):
          </note>
          <note>
            Fru talman! Jag får väl tacka för den halva pudeln att jag inte
            ska ta åt mig personligen vad gäller begreppet konstnärsfientlighet.
          </note>
          <note>
            Göran Persson nämnde ordet tramsig. Jag tror aldrig att jag har
            använt det. Det är inte ett uttryck jag brukar använda. Om jag
            någon gång har använt ordet tramsig ber jag verkligen om ursäkt
            eftersom det inte är ett uttryck jag tycker om.
          </note>
          <note>
            Nu är vi tillbaka i det gamla spåret. Göran Persson frågar om
            det här har givit mer jobb. Om vi håller oss till inkomstgarantin
            är förhoppningen att det här kommer att ge fler uppdrag och möjligheter
            att leva på sitt konstnärskap. Det är precis i början av sin karriär,
            när man är nyutbildad, som man kan behöva stödet för att komma
            i gång. Det är det vi har sett. Det är inte så att någon berövas
            garantin. Det är inte så att någon av de 157 som tidigare har
            beviljats inkomstgaranti blir av med den. Däremot ska vi successivt
            använda de nya medel som finns för att ge fler möjlighet till
            längre arbetsstipendier. Det kan inte vara konstnärsfientligt
            eller något som Göran Persson egentligen är emot.
          </note>
          <note>
            Vi kan också glädja oss åt att fler och fler väljer att utbilda
            sig inom de kulturella och kreativa näringarna. Bosse Ringholm
            talade tidigare om det stora intresset för jazzmusiken. Så ser
            det ut på många områden. Då kan vi naturligtvis titta på hur vi
            finansierar kulturlivet. Jo, två tredjedelar finansierar vi själva.
            Det är en tredjedel offentliga bidrag. De finansierar vi förvisso
            via skatten, men två tredjedelar är ett resultat av att vi själva
            väljer att satsa på att lyssna på musik, kanske gå en kurs, köpa
            konstverk, läsa böcker, se filmer och så vidare. Det är naturligtvis
            betydelsefullt. Det är det som också ger jobb åt konstnärerna.
          </note>
          <note>
            Göran Persson talade om att vrida klockan tillbaka. Om vi hade
            gjort det, och det hade varit så illa att det inte blev en alliansregering,
            hade svenska folket inte fått en extra månadslön vardera att investera
            i kultur. De hade suttit fast i det höga skattesystem som vi hade
            då. Det var ett av världens absolut högsta skattesystem. Då måste
            jag kunna säga att det här är de extra medel vi får kvar, varav
            många väljer att satsa på kultur. Samtidigt väljer fler att utbilda
            sig inom kultursektorn. Det är också en tro på framtiden, på de
            egna möjligheterna. Allt detta gynnar hela den kulturella sektorn.
            Det är jag också glad över.
          </note>
          <note>
            Anf. 171 GÖRAN PERSSON i Simrishamn (s):
          </note>
          <note>
            Fru talman! När man diskuterar kulturpolitik kommer man ofrånkomligen
            in på skatter och dylikt. Det är där frågan kommer om vilka våra
            värderingar är i samhället. Vem har fått månadslönen? Det är definitivt
            inte alla. Man ska också räkna in vem som har fått betala höga
            premier till a-kassa och dylikt. Det finns vissa grupper i samhället
            som är utan jobb, men de vill ha tillgång till kulturen.
          </note>
          <note>
            Det är inte minst fråga om hur kulturskaparna ska kunna försörja
            sig. Jag har inget emot människor som väljer att köra taxi eller
            vara lokalvårdare. De är handelsanställda som gör ett förträffligt
            jobb. Men om man vill jobba som kulturskapare i kulturlivet är
            det först och främst vad man ska få syssla med.
          </note>
          <note>
            Det är bättre att säga att vi ska stödja de många kommande konstnärerna
            och se till att även de andra fortsättningsvis ska få ersättning.
            Jag är medveten om att de som redan har garanti får den framöver.
            Men det ena utesluter inte det andra. Jag tror att diskussionen
            kommer att fortsätta. Vi får se vad som händer framöver. Jag ger
            kulturministern ett löfte att det kommer ett besked vad gäller
            den rödgröna kulturpolitiken.
          </note>
          <note type="speaker">
            Anf. 172 Kulturminister LENA ADELSOHN LILJEROTH (m):
          </note>
          <note>
            Fru talman! Visst finns det skiljelinjer, Göran Persson. Konstigt
            vore det annars. Det är det som väljarna såg när de 2006 röstade
            fram en ny regering.
          </note>
          <note>
            Vi skäms inte ett ögonblick för att vi hela tiden har tyckt att
            sänkt skatt är en viktig fråga. Människor ska få större möjlighet
            att råda över sina egna intjänade pengar.
          </note>
          <note>
            Vi skäms inte heller för att det på många områden är dags att
            förnya, förändra och omprioritera. Det här är ett sådant område
            som vi uppfattar som tämligen omodernt. Vi vill ge fler konstnärer
            möjlighet att komma in i systemet.
          </note>
          <note>
            Vi väntar fortfarande på den socialdemokratiska visionen och
            konkreta förslag. Vi har flera gånger hört att det har bildats
            arbetsgrupper och att det snart kommer ett förslag. Nu är det
            bara tre månader kvar till valet, och vi har fortfarande inte
            sett något. Vi har inte sett den stora satsningen i era skuggbudgetar,
            vare sig det har handlat om museer eller något annat som jag har
            kunnat utläsa från det Göran Persson säger att han gärna hade
            velat se. Vi har fortfarande inte sett det. Nu börjar tiden rinna
            ut. Jag tror det var redan 20072008 som det talades om att det
            snart skulle komma. Det har fortfarande inte kommit. Någon gång
            tidigare i våras fick vi besked om på en presskonferens att man
            nu hade bildat en grupp. Det börjar bli lite bråttom om väljarna
            ska se vad det är som De rödgröna egentligen vill göra mer än
            att återställa till den tid som en gång var. Den var inte bara
            till gagn för vare sig skattebetalare eller konstnärer.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 2009/10:496 om kulturpolitiken 20062010:
            1 252 242 färre museibesökare
          </note>
          <note type="speaker">
            Anf. 173 Kulturminister LENA ADELSOHN LILJEROTH (m):
          </note>
          <note>
            Fru talman! Leif Pagrotsky har frågat mig om kulturpolitiken
            20062010. Frågan består egentligen av sex delfrågor inom olika
            områden, och jag svarar på frågorna i tur och ordning.
          </note>
          <note>
            För det första: Regeringen ville genom att ta bort tvånget på
            fri entré för vuxna på de statliga museerna öka självbestämmanderätten
            för kulturen. Genom de satsningar som regeringen har genomfört
            under mandatperioden har museisektorn tillförts mer resurser,
            och varje institution har själv fått göra sina prioriteringar
            efter de behov som finns.
          </note>
          <note>
            Framsteg och goda resultat kan inte alltid mätas i siffror. Regeringen
            framhåller att bevarande av samlingar, ökad säkerhet, pedagogiska
            insatser, forskning och andra av museernas kärnverksamheter är
            prioriterade framför att alltid kunna ha fri entré för vuxna.
            Däremot anser vi att det är viktigt att barn och unga ofta kan
            besöka museerna och det är därför som de statliga museerna har
            kompenserats för att kunna hålla fri entré till samtliga utställningar
            för barn och unga upp till 19 år.
          </note>
          <note>
            För det andra: De statliga insatserna på kulturområdet syftar
            till att stödja konstnärligt och kulturellt angelägen verksamhet
            som helt eller delvis inte skulle kunna komma till uttryck på
            marknadsmässiga villkor. Det är inte givet att den kulturella
            verksamhet som bedrivs på kommersiell grund är skadlig och måste
            motverkas genom de statliga insatserna. I ett fritt kulturliv
            finns plats för alla typer av kulturellt utbud.
          </note>
          <note>
            För det tredje: Den sänkta skatten för låg- och medelinkomsttagare
            ger mer pengar i plånboken och ökade valmöjligheter för var och
            en att själv prioritera hur pengarna ska användas. Många väljer
            att gå på museum. Tack vare de ökade resurserna till de statliga
            museerna finns ett rikt utbud av verksamhet med stor tillgänglighet
            att välja mellan.
          </note>
          <note>
            För det fjärde: Det går bra för svensk film. Processen med att
            utforma en modern filmpolitik har redan inletts. Genom förlängningen
            av det nuvarande filmavtalet finns det tid att få in synpunkter
            och nya idéer för att kunna utforma filmpolitiken efter 2012.
            Filmutredningen som lämnades hösten 2009 är en del av underlaget
            till detta arbete.
          </note>
          <note>
            Jämställdhet i svensk film är en viktig fråga. Den berör inte
            bara dem som arbetar inom filmen, utan kan också ha betydelse
            för mångfalden i filmutbudet och därmed för filmpubliken. Andelen
            kvinnor i nyckelpositioner har glädjande nog ökat bland de filmer
            som får konsulentstöd, men svensk filmproduktion är ännu inte
            jämställd.
          </note>
          <note>
            Vi är alla delaktiga i och ansvariga för utvecklingen när det
            gäller jämställdheten. Därför har jag bjudit in företrädare för
            den svenska filmsektorn till ett möte den 16 juni i syfte att
            ge filmens företrädare tillfälle att redovisa sin syn på hur vi
            går vidare mot en jämställd svensk filmproduktion.
          </note>
          <note>
            För det femte: Den internationella konkurrensen om värdskapet
            för stora idrottsmästerskap är hård. Under mandatperioden har
            regeringen medverkat vid flera svenska kampanjer för att få stora
            mästerskap till vårt land. Glädjande nog har Sverige bland annat
            tilldelats handbolls-VM för herrar 2011 och ishockey-VM för herrar
            2012 och 2013. Till detta kan jag nu även lägga skid-VM i Falun.
            Regeringen har gett Riksidrottsförbundet i uppdrag att inrätta
            ett center med uppgift att verka för att Sverige ska få fler stora
            internationella idrottsevenemang.
          </note>
          <note>
            För det sjätte: Som jag svarade på Göran Perssons interpellation
            tidigare i dag måste vi gå vidare och söka nya möjligheter och
            lösningar för att öka tryggheten för kulturskaparna. Vägen till
            ökad trygghet har sin grund i ökade möjligheter att kunna leva
            av det konstnärliga arbetet. Att arbeta för större efterfrågan
            på konstnärliga verk och prestationer är därför helt avgörande
            för att skapa trygghet för kulturskaparna. Till detta ska läggas
            stabila bidrags- och ersättningssystem, offentligrättsliga såväl
            som upphovsrättsliga, samt tydliga och balanserade trygghetssystem.
          </note>
          <note>
            Slutligen anser jag att kulturskaparnas kraft och kunskaper kan
            tas till vara på fler platser i samhället än vad som nu är fallet,
            kulturen och kulturskaparna har redan närmat sig skolan och näringslivet.
          </note>
          <note>
            Sammantaget vill regeringen ta till vara och utveckla kulturskaparnas
            villkor på ett sätt som värnar den konstnärliga friheten och skapar
            förutsättningar för ett rikt och nyskapande kulturliv. Det innebär
            att vi också kommer att våga pröva gamla sanningar för att kunna
            förnya och förbättra. Detta är inriktningen på en kulturpolitik
            som vilar på övertygelsen om kulturskaparnas betydelse för ett
            starkt och mångfasetterat kulturliv i ett öppet och demokratiskt
            samhälle.
          </note>
          <note>
            Då Leif Pagrotsky, som framställt interpellationen, anmält att
            han var förhindrad att närvara vid sammanträdet medgav talmannen
            att Göran Persson i Simrishamn i stället fick delta i överläggningen.
          </note>
          <note>
            Anf. 174 GÖRAN PERSSON i Simrishamn (s):
          </note>
          <note>
            Herr talman! Jag har lyssnat på kulturministerns svar. Det är
            som sagt inte jag som ställt interpellationen, men när vi ändå
            är i elden går jag gärna upp och svarar i densamma. Jag tror att
            vi kan ha en ganska konstruktiv debatt även i denna fråga, trots
            att det finns en del skiljaktigheter. Det är bra; de ska framgå
            tydligt.
          </note>
          <note>
            Jag tycker att regeringens fokus under mandatperioden varit på
            att utreda kulturpolitiken. Även vi gick in i den här mandatperioden
            med ambitionen att göra en utredning, men vi ville göra det i
            samsyn. Vi ville göra en parlamentarisk utredning. Jag tror att
            skillnaderna i grunden ligger där; i stället för att bara den
            ena sidan gör en utredning borde man, för kulturens skull, ha
            gjort den gemensamt. Det hade varit på sin plats. Jag tycker inte
            att man haft något egentligt mål med utredningen, utan det har
            varit utredning för utrednings skull.
          </note>
          <note>
            Det som jag anser vara det viktigaste kulturpolitiska beslutet,
            och som vi diskuterat många gånger, gäller besöken på de statliga
            museerna. Vi införde fritt inträde. Det var en del diskussioner
            och gnissel i början, men det visade sig vara en succé. Tanken
            var kanske att vi skulle gå vidare med det till andra museer,
            men vi fick regeringsskifte och det blev stopp.
          </note>
          <note>
            Det blev stopp också i vändkorsen. Man fick sätta en del av personalen
            där, och vi hörde just om nedgången i besökarantal, 26 procent.
            Det är drygt 1,3 miljoner färre besök, vilket jag inte kan se
            gagnar kulturen på något vis. Kulturlivet handlar inte enbart
            om museifrågor, men det är en viktig ståndpunkt och en stor skiljefråga.
          </note>
          <note>
            Under mandatperioden har arbetslösheten bland kulturskaparna
            ökat. Det beror lite grann på hur man räknar, men vad jag kan
            se har den ökat. Jag kan inte se att skattesänkningarna berikat
            kulturskaparna genom fler jobb. Man har gjort ändringar i kulturbudgeten,
            men det man gett åt ett håll har tagits från ett annat håll. På
            det stora hela är budgeten några procent större, men under de
            två tidigare mandatperioderna var den betydligt större, mellan
            11 och drygt 15 procent båda mandatperioderna.
          </note>
          <note>
            Också Accessprojektet har avslutats. Det hade kunnat fortsätta
            med nuvarande regering, men nu tas ett vinnande koncept bort.
            Det försvinner. Oppositionen måste i dag ta hänsyn till detta
            och acceptera det rådande läget. Vi kan inte gå tillbaka och göra
            insatser genom att ändra budgeten, utan vi får stå och se på när
            regeringen kör sitt race också i denna fråga.
          </note>
          <note>
            Jag har några följdfrågor till kulturministern. Vad i kulturlivet
            har berikats genom skattesänkningarna? På vilket vis har sänkta
            skatter berikat vårt kulturliv? Har det blivit fler jobb? Har
            det gett nya idéer och visioner? Jag tycker att det är viktiga
            frågor att ställa när det gäller det som hänt med helheten under
            mandatperioden.
          </note>
          <note type="speaker">
            Anf. 175 Kulturminister LENA ADELSOHN LILJEROTH (m):
          </note>
          <note>
            Herr talman! Låt mig börja med det sista, hur skattesänkningarna
            berikat kulturlivet. Sänkta skatter är en frihetsreform för människor
            som arbetar och vill kunna använda mer av sina egna intjänade
            pengar till det som de själva väljer. Just kultur och fritid är
            den del som enligt SCB:s statistik har ökat. Så visst har det
            inneburit fler jobb.
          </note>
          <note>
            Det blir kanske en del upprepningar med tanke på de föregående
            tre debatterna vi haft på kulturområdet. Låt oss klara av detta
            med museerna först. Jag har hört det där om vändkors och allt
            möjligt annat. Eftersom jag har med mig statistik det är möjligt
            att också Göran Persson studerat den vill jag nämna att den visar
            att fyra museer som aldrig haft det som man kallar fri entré,
            det vill säga Waldemarsudde, Skansen, Tekniska museet och Vasamuseet,
            hela tiden ökat sina besökstal trots att människor fått lägga
            en slant på inträde. De har ökat, och de har fortsatt att öka.
          </note>
          <note>
            En del museer har tappat besökare, och det finns olika förklaringar
            till det. Arkitekturmuseet är kanske det mest flagranta exemplet.
            Därför är det också viktigt jag kommer precis från en prisutdelning
            där att de har fått ett vidgat uppdrag och bygger nya spännande
            utställningar i samverkan med svensk form. Publiken kommer att
            komma tillbaka.
          </note>
          <note>
            Det fanns en del komplikationer med denna statistik. Det berättar
            också museicheferna för mig. Det var oklart vad man egentligen
            mätte. På Musikmuseet mätte man också dem som gick in för att
            ha olika former av konferenser. De skulle inte alls se på utställningar,
            men räknades också in i besökstalet. Det gällde också om man skulle
            besöka museishoppen, en utmärkt sådan, eller kanske ta en kopp
            kaffe eller uträtta något annat ärende. Det var inte säkert att
            det gällde just utställningarna.
          </note>
          <note>
            Det är också möjligt för museerna att om de så vill ha det man
            kallar fri entré. Jag hävdar bestämt att det egentligen inte borde
            finnas något som hette det, för det ska alltid betalas av någon.
            Någon är i det här fallet folk som bor ute i landet, barn och
            unga och övriga. Fri entré riktades i huvudsak till stockholmarna.
            Som stockholmare kunde jag vara glad, men bodde man i Kalmar,
            Simrishamn, Falun eller Gävle eller någon annanstans där den här
            formen av museer inte finns hade man föga glädje av detta.
          </note>
          <note>
            Vi diskuterade tidigare Nationalmuseum. De hade under den tid
            då det var så kallad fri entré 474 546 besökare. I januari 2008,
            då det inte var så kallad fri entré, hade de 474 276 besökare.
            Det är ett fåtal färre. Sedan har det varit en liten dip under
            förra året, men det har inte undgått heller Göran Persson, tror
            jag, att vi haft en stor kris och att många kanske valt att vara
            lite försiktiga. Samtidigt är det andra museer som har ökat sina
            tal trots detta. Vi ska nog inte stirra oss blinda på museistatistiken.
          </note>
          <note>
            Även Göran Persson tar upp detta med utredningar. Ja, man behöver
            utreda, och jag skäms inte för det när jag diskuterar med Göran
            Persson. Det gjorde jag inte när jag pratade om samma sak med
            Bosse Ringholm heller. I stort sett samtliga våra utredningar
            har resulterat i propositioner och förslag som också har lagts
            fram här på riksdagens bord. Det är mer än man kunde säga om den
            föregående kulturministern, som jag tror lade fram två propositioner
            på kulturområdet, varav egentligen ingen gick igenom. Det är ändå
            han som har ställt denna interpellation.
          </note>
          <note>
            Anf. 176 GÖRAN PERSSON i Simrishamn (s):
          </note>
          <note>
            Herr talman! Svaren kan tolkas olika. Det går visst att diskutera
            av vilken anledning man tar sig in på ett museum. Alla mål räknas.
            Avsikten för mig är egentligen inte att säga att man ska göra
            eller inte göra en viss sak på ett museum. Men att man går dit,
            att hela familjen går dit och att man gör återbesök tycker jag
            är av stor vikt.
          </note>
          <note>
            Jag vill också påpeka att uppgången avstannade. Jämför man siffror
            om vad som har varit fram till 2006 och därefter ska man också
            ha i åtanke att siffrorna troligtvis hade stigit ännu mer om det
            hade fortsatt med den fria entrén. Det hade varit fler människor
            som kommit in, och fler hade gjort återbesök. Även föräldrar och
            vi som kommer utifrån landsbygden tror jag hade gjort fler besök
            och återbesök på de museerna. Ett kort besök på Nationalmuseum
            tycker jag kan vara oerhört intressant. Sedan kan man återkomma.
          </note>
          <note>
            När det sedan gäller att man skulle kunna ha fri entré i alla
            fall är det väl ändå så att man rent praktiskt inte genomför det.
            Man lägger pengarna på annat i stället och har ändrat inriktning
            på det hela. Det blir lite bökigt om man ska vända tillbaka och
            ha fri entré igen. Vi får väl se hur det blir framöver, men det
            är trist att man ändrar ett vinnande koncept.
          </note>
          <note>
            När vi tittar på vad som hänt under mandatperioden vill jag ändå
            säga att det är de mindre sakerna som har stor betydelse för många
            människor som inte kommer i kontakt med den vardagliga kulturen,
            som på något vis behöver knäcka koden och komma i kontakt med
            den. Där har vi Konst åt alla, som vi har diskuterat här i dag,
            Bok för alla, Kultur i arbetslivet och till viss del även ersättningen
            till kulturskaparna som ska ha möjlighet att utöva sin konst och
            sin kulturverksamhet.
          </note>
          <note>
            Jag tycker att vi har en skiljelinje när det gäller tillgängligheten.
            Det är inte tillgängligt för alla. De som har fått gagn av er
            politik och fått större medel i plånboken är definitivt inte de
            som haft störst behov av att komma i kontakt med konsten. Jag
            kan inte se att en sjukskriven eller arbetslös skulle bli sjukare
            eller komma ännu längre bort från arbetslivet bara för att man
            får bättre tillgänglighet till kulturlivet eller får fri entré.
          </note>
          <note>
            Vi hade som målsättning att utvidga detta även till länsmuseer.
            Vi vet inte var vi hade hamnat. Nu är vi tillbaka i det här med
            att utgångspunkterna är olika. Man kan göra en analys av detsamma,
            men man kan bara gissa vad som hade hänt om vi hade regerat de
            senaste fyra åren. Nu har vi inte gjort det. Vi är väl medvetna
            om att nuvarande departement har gjort ett försök att komma till
            rätta med olika saker och ting, men jag tycker inte att man har
            lyckats. Man har hamnat i ett farligt läge och följer en viss
            linje, oavsett om den egentligen visar sig vara rätt eller fel.
            Man följer den linjen i vilket fall som helst.
          </note>
          <note>
            Vad har den här jobblinjen gett för nya jobb i kultursektorn?
            Jag kan inte se att det gett något nytt. Har fler tagit del av
            kulturlivet? Jag kan inte se att man bidrar till det genom att
            ta bort bokkaféerna och vägbiblioteken för lastbilschaufförerna
            och minska möjligheten för dem att ta del av det som ingår i Kultur
            i arbetslivet.
          </note>
          <note>
            Facken ska också få en större börda. Samtidigt har ett oerhört
            stort antal människor lämnat facket av en anledning till som vi
            känner till, höjda a-kasseavgifter, som också blir en jobspost
            för dem.
          </note>
          <note>
            Vad är det som har gällt som er röda tråd när det gäller att
            ge fler tillgång till kulturlivet?
          </note>
          <note type="speaker">
            Anf. 177 Kulturminister LENA ADELSOHN LILJEROTH (m):
          </note>
          <note>
            Herr talman! Det blir mycket frågor. Göran Persson sade att vi
            skulle se vad som hade hänt om det inte hade blivit maktskifte.
            Jag tror tyvärr, med all respekt för Göran Perssons engagemang,
            att inte särskilt mycket hade hänt.
          </note>
          <note>
            Vi kan fortsätta; det är inte första gången vi pratar om museibesöken.
            När vi hade debatter under förra mandatperioden, när jag satt
            i opposition, hette det ofta från socialdemokratisk sida att det
            är ett problem att folk inte har råd att gå på museer. Det tyckte
            jag också. Det var ett stort problem. Men det problemet bestod
            nog inte i att man tyckte att avgiften på 50 eller 60 kronor var
            för hög, utan snarare i att man var så högt beskattad att man
            inte hade så mycket pengar kvar att man kunde gå på museum.
          </note>
          <note>
            Dessutom var fri entré i någon mening lurendrejeri. När man kom
            in på museet och ville se en spännande utställning fick man kanske
            i alla fall betala de pengar som man trodde att man inte skulle
            behöva betala. Det fick dessutom barn och unga upp till 19 år
            också göra. Man fick se basutställningen gratis, inte de nya spännande
            utställningarna.
          </note>
          <note>
            Vi har, som jag också sade i mitt svar inledningsvis, kompenserat
            museerna så att de ska kunna ha fri entré hela vägen till samtliga
            utställningar för barn och unga. Det är en av våra absolut mest
            prioriterade grupper.
          </note>
          <note>
            Flera museer har valt att ha fri entré någon dag i veckan eller
            för olika grupper. Jag har också, inte minst från talarstolen
            här, talat mig varm om kulturarvskortet, som ger rejält rabatterad
            entré till 300 olika institutioner. Det kostar bara runt 140 kronor
            om året, som man snabbt tjänar in.
          </note>
          <note>
            Det finns alltid nya former och projekt. Det kan vara inom läsfrämjande
            och annat. Vi har pratat om det. Göran Persson nämnde även vägbiblioteken.
            Det är ett bra att ibland kunna använda offentliga medel till
            att testa: Är det här ett verksamt sätt? Men det innebär inte
            att man för evigt måste låta det rulla på, för då kommer man aldrig
            att kunna göra någonting nytt. Vill man behålla allting och samtidigt
            göra någonting nytt måste man ta in ännu mer pengar från människor.
            Det tycker vi kanske inte är det mest optimala sättet.
          </note>
          <note>
            Göran Persson frågar om antalet jobb. Jag antar att Göran Persson
            har noterat att vi har gått igenom en rejäl kris i västvärlden,
            även om Sverige nu visar sig ha klarat den bättre än de flesta
            andra länder. Självklart påverkar detta även många som är verksamma
            inom kultursektorn. Det blir arbetslöshet där också. Det hänger
            ihop med hur mycket pengar man har kvar att spendera. Vet man
            inte om man kan behålla jobbet är man kanske lite försiktig med
            vad man lägger pengar på. Det kan naturligtvis gå ut också över
            teaterbesök, filmbesök, bokköp och vad det nu vara må.
          </note>
          <note>
            Nu vänder konjunkturen. Vi kan också se att bokförsäljningen
            går uppåt. Vi hoppas att det ser likadant ut för många andra inom
            kulturområdet.
          </note>
          <note>
            Sedan vill jag kort säga något som Access, eftersom det var rätt
            många frågor. Vi tyckte att det var ett bra projekt. Det var ett
            tidsbegränsat projekt där Socialdemokraterna hade satt av två
            år. Vi förlängde det med två år och stöttade det dessutom när
            det kom i gång. Det har delvis fått en fortsättning i det vi kallar
            Lyft på 2,3 miljarder, där vården av kulturarvet också är en viktig
            del.
          </note>
          <note>
            Anf. 178 GÖRAN PERSSON i Simrishamn (s):
          </note>
          <note>
            Herr talman! Det är dags för dagens sista anförande för undertecknad.
            Det är mycket jag skulle vilja säga. Jag får snabbt gå igenom
            en del ämnen lite mindre ingående.
          </note>
          <note>
            Reformen med fri entré var en kulturvärdering vi gjorde. Det
            skulle slå så att alla hade möjlighet. Vi sade tydligt när avgift
            infördes att vissa museer, till exempel Vasamuseet, inte skulle
            beröras. De skulle inte få någon nedgång i sina besökstal. Vissa
            andra påstod detsamma. Men vi ser av resultatet att det inte blev
            så.
          </note>
          <note>
            Vi har också här tagit del av en reform som visat upp ganska
            mycket med Skapande skola. Jag tycker i och för sig att den är
            bra. Jag kan inte förstå att de elever som går på vårterminen
            i årskurs 9 kan ta del av Skapande skola. Men senare när de går
            in i gymnasiet försvinner de estetiska ämnena som kärnämne.
          </note>
          <note>
            Jag förstår inte riktigt den ekvationen. Jag har svårt att tänka
            mig att kulturministern skulle ha anammat det. Man kan undra lite
            hur debatten har gått inom regeringen. Det verkar vara en underlig
            inställning till kulturlivet.
          </note>
          <note>
            Det är en ljus och trevlig kväll. Skymningen faller inte än,
            men vi har just diskuterat just skymning. På vissa områden, när
            det gäller fri entré, Konst åt alla, En bok för alla och Kultur
            i arbetslivet och en del konstnärsfrågor, är det en liten skymning
            som fallit.
          </note>
          <note>
            Jag hoppas att det töcknet ska försvinna bort. I varje fall ska
            vi från vår sida försöka hitta ett recept som gör att vi åter
            kommer ut i ljuset. Icke desto mindre hoppas jag att kulturministern
            kommer ut i ljuset under våra sköna sommardagar här i Sverige
            och kan njuta på hemmaplan och samla krafter.
          </note>
          <note>
            Vi vet att vi går in i en valrörelse, och vi kan behöva ladda
            batterierna. Jag önskar kulturministern en trevlig sommar!
          </note>
          <note type="speaker">
            Anf. 179 Kulturminister LENA ADELSOHN LILJEROTH (m):
          </note>
          <note>
            Herr talman! Jag önskar verkligen Göran Persson detsamma. Vi
            delade en gemensam kulturupplevelse i förra veckan i Karlskrona
            med invigning av den nya utställningen Ytspänning om kalla kriget
            i Östersjön under tio år. Att ta del av kulturen är också ett
            sätt att hämta kraft. Visst är det så. Därför uppskattar jag att
            Göran Persson också lyfte fram Skapande skola som ett bra sätt
            att ge unga tillgång till professionell kultur.
          </note>
          <note>
            Jag tyckte mig höra ordet recept. Jag hoppas att kultur på recept
            ska kunna bli verklighet på samma sätt som vi på många håll har
            motion på recept. Jag är övertygad om att kultur inte bara innebär
            glädje och förnöjsamhet utan också är ett verktyg för ett bättre
            och hälsosamt liv och också kan motverka sjukdom.
          </note>
          <note>
            I stället för att fördjupa mig i de skiljaktigheter som jag vet
            finns vill jag uttrycka min uppskattning över de fyra år som Göran
            Persson och jag har kunnat mötas här i kammaren men också utanför
            kammaren. Vi delar båda visionen att kulturen ska ta mer plats
            i samhället även om vi kanske ser lite olika vägar dit.
          </note>
          <note>
            Överläggningen var härmed avslutad.
          </note>
          <note>
            27 § Bordläggning
          </note>
          <note>
            Anmäldes och bordlades
          </note>
          <note>
            28 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 juni
          </note>
          <note>
            Aleksander Gabelic
          </note>
          <note>
            den 8 juni
          </note>
          <note>
            Hans Hoff
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 juni.
          </note>
          <note>
            29 § Kammaren åtskildes kl. 20.24.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
