<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--122</head>
          <docDate when="2010-05-20">2010-05-20</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2009/10:122
            </seg>
          </u>
          <note>
            Torsdagen den 20 maj
          </note>
          <note>
            Kl. 12:00 - 17:08
          </note>
          <note>
            1 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            2 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2009)532
          </note>
          <note>
            3 § Förnyad bordläggning
          </note>
          <note>
            Föredrogs och bordlades åter
          </note>
          <note>
            4 § Trygghetssystemen för företagare arbetslöshetsförsäkringen
          </note>
          <note>
            Föredrogs
          </note>
          <note type="speaker">
            Anf. 1 PATRIK BJÖRCK (s):
          </note>
          <u>
            <seg>
              Herr talman! Det är tre saker som jag vill ta upp i dagens debatt.
              Men först tänkte jag med några ord nämna lite grann om själva
              debatten. Den som studerar betänkandet noggrant finner att det
              inte finns några reservationer. Det normala med en debatt är att
              man har den för att klargöra skillnaderna i syn mellan opposition
              och majoritet. Av det skälet trodde vi alltså inte att det skulle
              bli någon debatt i dag. Men efter det att vi hade behandlat ärendet
              i utskottet såg jag med viss förvåning hur talarlistan gick runt
              och hur de borgerliga ledamöterna hade satt upp sig på långa anföranden
              i den här frågan, där det inte finns någon reservation.
            </seg>
          </u>
          <u>
            <seg>
              Man kan fundera över varför man har debatter. Riksdagen har naturligtvis
              olika funktioner. En funktion är att stifta lag; det är den kanske
              viktigaste funktionen. Men det finns fler funktioner i riksdagen.
              En av riksdagens andra viktiga funktioner är kontrollorganets
              kontrollmakten över regeringen. Jag slogs av tanken att det måste
              vara med det syftet som riksdagens borgerliga majoritet ville
              ha denna debatt, det vill säga att man är intresserad över att
              diskutera den urusla propositionen och hanteringen av ärendet
              som en del i riksdagens kontrollmakt över regeringen. Då ska vi
              naturligtvis ta den utsträckta handen och diskutera det tillsammans.
              Då har vi en gemensam uppfattning i utskottet att regeringen har
              berett ärendet på ett otroligt uruselt sätt.
            </seg>
          </u>
          <u>
            <seg>
              Det är alltid med stigande fasa som man läser regeringens propositioner.
              Så var det även i det här fallet. Trots att regeringen den här
              gången skulle lägga fram ett förslag som för första gången, såvitt
              jag kan komma ihåg, skulle vara positivt i någon mening när det
              gäller arbetslöshetsförsäkringen lyckas man alltså hantera ärendet
              så att man håller på att skjuta sig själv i foten.
            </seg>
          </u>
          <u>
            <seg>
              Det finns all anledning att klandra regeringen för det här, och
              det ska bli spännande att höra hur utskottsmajoriteten hanterar
              klandret. Det kommer att bli spännande att höra om jag kommer
              att få bifalla deras klander och om vi kan vara överens om att
              det här är tämligen illa skött.
            </seg>
          </u>
          <u>
            <seg>
              Med detta sagt vill jag ta upp de tre saker som jag tycker är
              viktiga att diskutera. Den första är naturligtvis sakinnehållet
              det som jag kanske trodde att vi efter hanteringen i utskottet
              var helt överens om. Den handen ska jag sträcka ut till den borgerliga
              majoriteten i utskottet; man tog vår kritik från oppositionen
              på allvar. Man lyssnade då för första gången på våra invändningar
              och justerade betänkandet på ett sådant sätt att vi insåg att
              det inte var nödvändigt att lämna en reservation. Det tycker jag
              är positivt eftersom den första punkt jag vill ta upp är att det
              är bra att vi med detta betänkande kan öka tryggheten för företagen.
              Det är viktigt att vi kan göra det, och det känns skönt att vi
              kan göra det i majoritet och tillsammans. Jag börjar alltså med
              de glada budskapen, om inte julens glada budskap så åtminstone
              kanske ett glatt budskap till alla företagare om att vi nu ökar
              deras trygghet.
            </seg>
          </u>
          <u>
            <seg>
              Låt mig återge det som står i sammanfattningen i betänkande AU13
              Trygghetssystemen för företagare arbetslöshetsförsäkringen . Man
              slår där fast att förslagen ska ses som en del av regeringens
              reformarbete för att stärka incitamenten att starta, driva och
              utveckla företag. Det här är någonting som vi socialdemokrater
              tillsammans med våra kamrater i den rödgröna oppositionen, Vänsterpartiet
              och Miljöpartiet har tyckt har varit en viktig fråga. Vi kan nu
              göra det här tillsammans.
            </seg>
          </u>
          <u>
            <seg>
              Vi tror nämligen att det är viktigt att man skapar goda förhållanden
              och trygghet för att samhället ska fungera. Normalt sett har vi
              inte någon samsyn på det. Det är inte det normala sättet att hantera
              samhällsfrågor från den moderatledda majoritetens eller regeringens
              sida. Där anser man normalt sett att det är otrygghet som driver
              samhället vidare. Det är det som driver den politik som vi har
              sett i snart fyra år nu.
            </seg>
          </u>
          <u>
            <seg>
              Detta var en viktig förändring. Det ska vara lätt att växla mellan
              anställning och företagande. Det ska vara lätt att starta företag.
              Det är bättre om otrygghetsgapet inte är för stort. Nu kommer
              många affärsidéer att kunna utvecklas som tidigare kanske hade
              blivit just bara idéer. Det är därför en starkt prioriterad fråga
              att förbättra tryggheten för företagare och för dem som vill starta
              företag. Så inleder vi texten i vår motion, där vi pekar på alla
              de tillkortakommanden som regeringen hade i sin proposition.
            </seg>
          </u>
          <u>
            <seg>
              Jag kommer därmed till den andra del som jag vill ta upp. Det
              gäller regeringens urusla och slarviga hantering. Vad bottnar
              den i? Den bottnar naturligtvis i en genuin okunskap om hur arbetslöshetsförsäkringen
              i det här fallet fungerar. Inte ens när regeringen vill göra någonting
              som är bra lyckas man inte, utan lägger fram en proposition som
              skulle innebära stora problem för Sveriges småföretagare och företagare.
            </seg>
          </u>
          <u>
            <seg>
              Som jag sade har den borgerliga utskottsmajoriteten tagit till
              sig av kritiken, ändrat i sitt betänkande och gjort att det med
              vissa fel och brister ändå är acceptabelt, så att det ska kunna
              gå vidare. Men det är viktigt att ha detta i minne. Det är väl
              troligen också därför vi har debatten; vi ska gemensamt kunna
              utföra kontrollmakten gentemot regeringen. Det var uruselt och
              slarvigt hanterat, och trots att regeringen ville göra någonting
              som det fanns en riksdagsmajoritet för var man på väg att köra
              i diket. Det är viktigt att hålla det i minnet. Eftersom vi egentligen
              inte hade skilda uppfattningar om målet är jag helt övertygad
              om att den grundläggande orsaken till det här var att man hade
              så dåliga kunskaper och är så inkompetent när det gäller frågor
              om vårt välfärdssystem i allmänhet och arbetslöshetsförsäkringen
              i synnerhet.
            </seg>
          </u>
          <u>
            <seg>
              Det här leder oss in på det som är den tredje punkten av det
              som jag vill ta upp. Det är en diskussion om de så kallade incitamenten.
              Jag tror att de olika punkterna hänger ihop.
            </seg>
          </u>
          <u>
            <seg>
              Som jag sade tidigare säger man i sammanfattningen att förslagen
              ska ses som en del av regeringens reformarbete för att stärka
              incitamenten att starta, driva och utveckla företag. Det tycker
              jag är en bra skrivning. Vi tror nämligen på att om man ger människor,
              företagare, löntagare och anställda i allmänhet trygghet och stärker
              folk genom utbildning, arbetsmarknadsutbildningar och annat, stärker
              vi samhället och den enskilde. Vi ökar tryggheten och vi blir
              ett effektivare och bättre samhälle.
            </seg>
          </u>
          <u>
            <seg>
              Det här hade kanske inte varit något anmärkningsvärt om det inte
              hade gått stick i stäv med hela den förda politik som den moderatledda
              regeringen och den moderatledda majoriteten har ägnat sig åt här
              i snart fyra år. De har med en dåres envishet hävdat att det är
              ökad otrygghet som ska driva samhället framåt. Det finns anledning
              att komma ihåg vad det är man tidigare har gjort med denna arbetslöshetsförsäkring
              som vi debatterar i dag. Jag tänker på alla de betänkanden under
              de här snart fyra åren där det alltid har funnits mycket kraftfulla
              reservationer från vår sida. Då har nämligen den moderatledda
              majoriteten argumenterat att det är just otryggheten som är samhällets
              drivkraft och att det är de hungriga vargarna som jagar bäst.
            </seg>
          </u>
          <u>
            <seg>
              Det här förtjänar en kommentar från den borgerliga majoriteten
              under debatten i dag. Det kan trots allt vara en viktig funktion
              med debatten även om det som sagt inte finns några reservationer.
            </seg>
          </u>
          <u>
            <seg>
              Vad är det som har gjort att den moderatledda majoriteten plötsligt
              från en dag till en annan så fullständigt har ändrat syn på vad
              det är som driver samhället framåt?
            </seg>
          </u>
          <u>
            <seg>
              När vi har hävdat att det är utbildning, att stärka individer,
              att stärka företagen, att öka arbetet tillsammans med företagen
              och att skapa trygghet för företagen som driver samhället framåt
              har ni i den moderatledda majoriteten alltid hävdat att det är
              de hungriga vargarna som jagar bäst. Varför gäller inte det just
              i dag? Jag tycker att det är en mycket spännande fråga. Hur har
              man tänkt på den här punkten?
            </seg>
          </u>
          <u>
            <seg>
              Det här beslutet ökar tryggheten för företagarna, och det tycker
              vi socialdemokrater är jättebra. Men man får inte glömma bort
              att det här sticker av mot den politik ni har fört tidigare. Skulle
              man följa den moderata logiken när det gäller löntagare, det vill
              säga att trygghet gör arbetarna lata och minskar deras lust att
              arbeta, och göra samma antaganden när det gäller företagare skulle
              det här betänkandet bli en katastrof för företagarna i Sverige.
              Men vi socialdemokrater delar inte den människosynen. Vi tycker
              att det här betänkandet med sina fel och brister, med den slarviga
              beredningen och med hänsyn tagen till den undermåliga propositionen
              ändå är ett steg framåt.
            </seg>
          </u>
          <u>
            <seg>
              Vi ökar tryggheten för företagare. Det är bra. Nästa mandatperiod
              ska vi fortsätta att öka tryggheten för såväl företagare som anställda.
              När vi har vunnit valet kommer vi socialdemokrater tillsammans
              med våra samarbetspartier Vänstern och Miljöpartiet, som har en
              helt annan syn på människor än ni moderater, att lägga fram väl
              genomtänkta, noggrant utredda propositioner som kommer att resultera
              i betänkanden här i kammaren som kommer att öka tryggheten för
              alla i samhället. Detta, herr talman, är nog något som väldigt
              många företagare och anställda väntar otåligt på.
            </seg>
          </u>
          <u>
            <seg>
              Därmed yrkar jag bifall till förslaget i betänkandet.
            </seg>
          </u>
          <note type="speaker">
            Anf. 2 TOMAS TOBÉ (m):
          </note>
          <u>
            <seg>
              Herr talman! Jag hade framför allt tänkt beröra betänkandet i
              mitt tal, men den tidigare talaren Patrik Björck ställde ett antal
              frågor som jag tycker förtjänar ett svar inledningsvis.
            </seg>
          </u>
          <u>
            <seg>
              Det handlade bland annat om ett ifrågasättande av varför Alliansen
              ville debattera i dag. Grunden är att vi tycker att trygghetssystemen
              är väldigt viktiga. Det kan också vara värt att påminna om bakgrunden
              till att vi nu äntligen står här med en proposition efter en utredning.
              Det var en reservation i arbetsmarknadsutskottet från Alliansen
              från 2004 som fick stöd av Miljöpartiet och bifölls här i kammaren.
              Den handlade om att vi behövde en parlamentarisk utredning. Det
              är en bakgrund som är viktig.
            </seg>
          </u>
          <u>
            <seg>
              Låt mig vara lite generös och säga att vi inom Alliansen inte
              alla gånger välkomnar Miljöpartiets inflytande i det rödgröna
              samarbetet det finns ett antal frågor där vi är oroliga men på
              det här området vill vi verkligen rikta ett tack till Miljöpartiet
              som nu har säkerställt att vi kan få ett enigt betänkande om ett
              trygghetssystem för företagare.
            </seg>
          </u>
          <u>
            <seg>
              Det nämndes också att det har varit en urusel hantering och att
              det ligger ett inkompetent arbete bakom den här propositionen.
              Det kan finnas anledning att försöka vara lite mer nyanserad.
              Vi gör ett tillkännagivande där vi ber regeringen att analysera
              en specifik grupp och återkomma till riksdagen. Jag lämnar till
              andra att göra bedömningen om det är uruselt eller inte.
            </seg>
          </u>
          <u>
            <seg>
              I grunden är vi väldigt glada över att vi äntligen står här med
              ett antal förslag som vi kan gå vidare med. De kommer framför
              allt att öka likabehandlingen mellan arbetstagare och företagare.
              Det är detta det handlar om. Det fördes ett resonemang om att
              regeringen på något sätt har bytt fot och ändrat inriktning på
              vår politik. Det här handlar om att vi tycker att det är viktigt
              att man inte missgynnar en specifik grupp inom arbetslöshetsförsäkringen.
              Sedan kan man tycka att det är bra eller inte att vi har sänkt
              skatter för en sjuksköterska med nästan en månadslön om året.
              Vi tror att incitament är viktigt. Vi tror att det är bra att
              det lönar sig att arbeta. Det kan man ha olika åsikter om, och
              vi vet att det rödgröna alternativet inte håller med om det. Att
              vi är eniga i debatten om den här försäkringen beror väl på att
              vi äntligen ser till att vi får en likabehandling.
            </seg>
          </u>
          <u>
            <seg>
              Herr talman! Jag vill återigen understryka att det här är en
              efterlängtad reform. Det har man märkt när man har gjort en hel
              del besök ute hos företagare och samtalat om de här frågorna.
              Jag tycker också att man kan se det i olika typer av undersökningar
              som hela arbetsmarknadsutskottet har kunnat ta del av. Där har
              vi sett en del bekymmer med hur försäkringen har varit utformad.
            </seg>
          </u>
          <u>
            <seg>
              Några synpunkter som jag har märkt av har bland annat handlat
              om att man har sett en väldigt stor risk med att gå från anställning
              till företagande. Vad händer om mitt kliv till att bli företagare
              inte går så bra som jag har hoppats?
            </seg>
          </u>
          <u>
            <seg>
              Det har också handlat om att man kanske har en bisyssla, och
              så råkar bisysslan bli hyfsat framgångsrik. Då får man helt plötsligt
              problem med olika bedömningar i försäkringen.
            </seg>
          </u>
          <u>
            <seg>
              Det kan handla om dem som bara har en hobby eller sysslar med
              en ideell verksamhet. De kan i dag hamna i bekymmer när det gäller
              bedömningar i försäkringen.
            </seg>
          </u>
          <u>
            <seg>
              Det kan också handla om dem som egentligen skulle vilja bli bedömda
              utifrån sin heltidssysselsättning som arbetstagare och inte som
              företagare. De kan också få problem.
            </seg>
          </u>
          <u>
            <seg>
              Man ska vara ärlig och säga att det finns en hel del bekymmer
              i arbetslöshetsförsäkringen när det gäller just företagsbegreppet.
            </seg>
          </u>
          <u>
            <seg>
              Samtidigt ska det erkännas att de som startar företag väldigt
              sällan gör det med utgångspunkten att man ska behöva ett stöd
              från arbetslöshetsförsäkringen. Men vi kan aldrig komma ifrån
              att ett omställningsstöd är oerhört viktigt. Det måste vara möjligt
              att starta företag och misslyckas. Man ska veta att det finns
              ett omställningsstöd på samma sätt som när en arbetstagare av
              olika anledningar drabbas av arbetslöshet och behöver ett starkt
              stöd via en försäkring.
            </seg>
          </u>
          <u>
            <seg>
              Man kan fundera lite grann över om det finns någon skillnad mellan
              kvinnor och män i det här sammanhanget. Jag vågar hävda att det
              gör det, men jag har inga empiriska data som kan bevisa det. När
              man talar med en man som har startat ett företag och frågar honom
              vad han känner sig mest orolig över eller vad han mest funderar
              över får man ofta svaret: Ja, jag har inte riktigt planerat vad
              jag ska göra när jag har fått mina första stora vinster i företaget.
              Då ska vi se hur vi ska utveckla företaget.
            </seg>
          </u>
          <u>
            <seg>
              Ställer man frågan till en kvinna får man ofta svaret: Ja, jag
              är lite orolig för att det här inte går bra. Hur ska vi kunna
              försörja vår egen familj?
            </seg>
          </u>
          <u>
            <seg>
              Jag hävdar inte att det alltid är på detta sätt, men man möter
              det rätt ofta. Vi kan också se att väldigt många kvinnor vill
              starta företag men inte vågar göra det. Man vågar inte gå från
              anställning till företagandet. Det betänkande vi kommer att besluta
              om i kammaren i dag kan kanske bli en mycket viktig pusselbit
              för att fler kvinnor ska välja företagande framöver.
            </seg>
          </u>
          <u>
            <seg>
              Herr talman! Som Patrik Björck nämnde tidigare är den här propositionen
              och det här betänkandet en del i ett större reformarbete för ett
              mer lönsamt och enklare företagande i Sverige. Sammanlagt handlar
              det om 170 åtgärder som har genomförts under mandatperioden. Vi
              tror att frågan om jobb är genuint sammankopplad med företagande.
              Man måste ställa sig frågan: Hur skapar vi jobb? Hur säkerställer
              vi att fler entreprenörer vill växa i Sverige? Hur säkerställer
              vi att fler arbetsgivare vågar anställa?
            </seg>
          </u>
          <u>
            <seg>
              Det är oerhört viktigt. Får vi fler människor som arbetar innebär
              det att vi också garanterar mycket av den finansiering som krävs
              för att vi ska kunna skapa jobb på de områden som är särskilt
              viktiga för oss, nämligen inom välfärden.
            </seg>
          </u>
          <u>
            <seg>
              I det här betänkandet föreslås det några centrala förändringar
              som jag gärna skulle vilja nämna.
            </seg>
          </u>
          <u>
            <seg>
              För det första inför vi nu ett nytt företagarbegrepp. Det handlar
              framför allt om att vi nu tydliggör den skillnad som gäller. Det
              är också mer generöst på ett antal områden än vad som gäller i
              dag i försäkringen.
            </seg>
          </u>
          <u>
            <seg>
              För det andra innebär det att de som bedriver näringsverksamhet
              vid sidan av en heltidsanställning eller ett företagande på heltid
              nu kan få detta godkänt som bisyssla oavsett hur stora inkomster
              detta kan generera.
            </seg>
          </u>
          <u>
            <seg>
              För det tredje innebär det att företag som drivs vid sidan av
              en huvudsaklig sysselsättning nu kan fortleva även om personen
              skulle drabbas av arbetslöshet, vilket är väldigt vanligt. Det
              har varit otroligt många människor som förlorat sitt arbete och
              kanske haft en sidoverksamhet, och då har de också ställts inför
              frågan: Kan jag fortsätta med min sidoverksamhet eller inte? Då
              har svaret ofta blivit inte, det vill säga två inkomster har förlorats
              i ett slag.
            </seg>
          </u>
          <u>
            <seg>
              För det fjärde gör vi nu så att verksamhet av hobbykaraktär eller
              verksamhet som bedrivs i ideell sektor inte längre kommer att
              behöva utredas på kassorna.
            </seg>
          </u>
          <u>
            <seg>
              Vi lägger för det femte in en generös regel som innebär att de
              som nu startar företag och av någon anledning skulle välja att
              lägga ned sitt företag 24 månader senare i sådana fall kan basera
              sin ersättning på tidigare inkomster som arbetstagare. Det är
              en oerhört central förändring som verkligen tydligt visar vår
              ambition att fler människor ska våga ta steget, våga pröva och
              se om företagande kan vara något för dem.
            </seg>
          </u>
          <u>
            <seg>
              För det sjätte, och det är det sista jag vill nämna, herr talman,
              vidgar vi möjligheten att göra ett tillfälligt uppehåll i näringsverksamheten,
              vilket är ett annat problem som många har stött på i relationen
              med a-kassorna.
            </seg>
          </u>
          <u>
            <seg>
              Men låt mig vara tydlig och säga att vi inser att alla de här
              förändringarna inte kommer att lösa alla problem. Vi kan konstatera
              att remissinstanserna över lag har varit väldigt positiva, men
              jag skulle särskilt vilja nämna att SO, alltså samorganisationen
              för arbetslöshetskassorna, och även Småföretagarnas a-kassa lämnade
              in en hel del frågor och en del kritik till arbetsmarknadsutskottet.
              Där vill vi från utskottet vara tydliga med att vi ser att mycket
              av den kritiken antingen handlar om tillämpning ute på a-kassorna
              eller om sådant som senare ska regleras i förordning. Men om det
              är som så att det uppstår problem i försäkringen som innebär att
              varken tillämpning eller förordning löser detta är vi från utskottet
              givetvis beredda att noga följa detta.
            </seg>
          </u>
          <u>
            <seg>
              Sedan vill vi från utskottet göra en notering, och det gäller
              detta att vi kan se ett problem med definitionen av begreppet
              uppdragstagare. Det var tydligt redan i den parlamentariska utredningen.
              Det var även tydligt i beredningen av propositionen i Regeringskansliet.
              Det är alltså en grupp som det är oerhört svårt att hitta tydliga
              definitioner kring. Så är det. Men nu står vi ändå i ett läge
              med ett betänkande där vi från utskottet menar att det inte är
              ett tillräckligt stort steg för att vi ska vara helt tillfredsställda.
              Därför har vi valt att göra ett tillkännagivande. Tillkännagivandet
              lyder: Riksdagen tillkännager för regeringen som sin mening vad
              utskottet anför om att regeringen bör låta analysera uppdragstagarnas
              ställning i arbetslöshetsförsäkringen och återkomma till riksdagen
              i frågan.
            </seg>
          </u>
          <u>
            <seg>
              Därmed tillgodoser vi den motion som Socialdemokraterna hade
              lämnat in.
            </seg>
          </u>
          <u>
            <seg>
              Avslutningsvis vill jag tacka för att vi nu har ett enigt utskott.
              Det här innebär att vi får ett starkt stöd bakom den här försäkringen
              och att vi äntligen når upp till mer av likabehandling än vad
              vi haft tidigare. Med detta vill jag yrka bifall till förslaget
              i betänkandet.
            </seg>
          </u>
          <note>
            I detta anförande instämde Hillevi Engström och Jan Ericson (båda
            m) samt Hans Backman (fp).
          </note>
          <note type="speaker">
            Anf. 3 PATRIK BJÖRCK (s) replik:
          </note>
          <u>
            <seg>
              Herr talman! Tack för erkännandet, Tomas! En hel del av detta
              är vi som sagt överens om. Vi tror, i det här fallet åtminstone,
              att trygghet är något positivt, även om det väl är den enda punkt
              där vi någonsin kommer att vara överens om det.
            </seg>
          </u>
          <u>
            <seg>
              När det gäller den här slarviga beredningen från regeringen har
              den inte bara varit väldigt långvarig, utan om man läser betänkandet
              och propositionen noggrant ser man att det finns justeringar på
              flera punkter som gör att remissinstansernas yttranden har blivit
              tillgodosedda. Vad jag menar med att det är uruselt är att man
              om man hade brytt sig om att sätta sig in i hur arbetslöshetsförsäkringen
              fungerar skulle ha kunnat lägga fram en bättre proposition från
              början och mycket snabbare.
            </seg>
          </u>
          <u>
            <seg>
              Det som jag egentligen vill fråga Tomas Tobé om är den sista
              delen i mitt anförande om de så kallade incitamenten. Läser man,
              som jag sade innan, sammanfattningen, ser man att det står att
              förslagen ska ses som en del av regeringens reformarbete för att
              stärka incitamenten att starta, driva och utveckla företag. Då
              måste jag tolka det som att ökad trygghet och förbättrade socialförsäkringar
              är någonting positivt när det gäller att få folk att arbeta mer.
              För det är någonting som vi hävdar och som ni motsäger i alla
              andra frågor än just denna.
            </seg>
          </u>
          <u>
            <seg>
              Tomas Tobé var själv inne på att man lade det här förslaget från
              de borgerliga 2004 i riksdagen, om jag förstod honom rätt. Med
              tanke på hur arbetslöshetsförsäkringen såg ut då: Hade ni varit
              glada om förslaget hade gått igenom då? Tyvärr gick det ju så
              illa att ni vann valet, men om vi hade vunnit valet, hade det
              varit bra om det här förslaget hade gått igenom då? För det är
              det som är intressant här. Ni vill stärka och öka tryggheten för
              företagare. Det tycker vi är bra. Men ni vill på punkt efter punkt
              försämra tryggheten för de anställda, och det tycker vi är katastrofalt.
              Där måste ni svara, för där har ni plötsligt bytt fot.
            </seg>
          </u>
          <note type="speaker">
            Anf. 4 TOMAS TOBÉ (m) replik:
          </note>
          <u>
            <seg>
              Herr talman! Jag tror faktiskt inte, Patrik Björck, att vi har
              så olika syn på trygghet. Jag tror att vi kan ha en bild av att
              man kan ha olika nivåer i försäkringar, alltså vad man anser kan
              bidra till en arbetslinje eller inte bidra till en arbetslinje.
              Så är det, och det har vi debatterat många gånger här i kammaren.
              Men detta betänkande handlar om en ökad grad av likabehandling
              mellan arbetstagare och företagare.
            </seg>
          </u>
          <u>
            <seg>
              Låt mig vara tydlig från Alliansens sida. Vi står bakom en generös
              arbetslöshetsförsäkring. Vi tycker att det är oerhört viktigt
              att det i tider av arbetslöshet ska finnas ett starkt skydd. Vi
              kan alla drabbas av arbetslöshet. Vi kan alla drabbas av att man
              behöver lägga ned sitt företag. Då ska vi ha ett bra försäkringsskydd.
            </seg>
          </u>
          <u>
            <seg>
              Den stora politiska skillnaden när det gäller just incitamentsdebatten,
              herr talman, som Patrik Björck återkommer till handlar framför
              allt om jobbskatteavdraget där vi menar att sänkta skatter för
              sjuksköterskor, poliser, lärare och undersköterskor är viktigt
              för en incitamentspolitik.
            </seg>
          </u>
          <u>
            <seg>
              Avslutningsvis vill jag återigen försöka återgå till betänkandet
              och säga att vi gärna hade röstat igenom ett förslag från Socialdemokraterna
              om ni hade lagt fram förslag tidigare så att man hade stärkt tryggheten
              också för företagare. Men vi kan notera att några sådana förslag
              inte kom fram under tidigare mandatperioder. Jag kan återigen
              glädjande konstatera att hela utskottet nu står bakom det stöd
              som Alliansen och Miljöpartiet tidigare har visat för företagare,
              och det välkomnar jag.
            </seg>
          </u>
          <note type="speaker">
            Anf. 5 PATRIK BJÖRCK (s) replik:
          </note>
          <u>
            <seg>
              Herr talman! Tomas Tobés fullständigt omöjliga situation just
              nu blir väldigt väl genomskådad när han börjar prata om jobbskatteavdrag.
              Vi är här för att diskutera arbetslöshetsförsäkringen.
            </seg>
          </u>
          <u>
            <seg>
              Låt oss tala om likabehandling. Om det nu är så som man kan läsa
              i era propositioner och i era betänkanden att en arbetslöshetsförsäkring
              som den såg ut före 2006 skapar lata människor som inte vill arbeta,
              för det är vad det står i era betänkanden, skulle det ha varit
              en katastrof om man hade infört ett sådant system som hade skapat
              lata småföretagare som inte hade velat jobba. Likabehandlingen
              är så viktig att ni har varit beredda att ställa hela det svenska
              företagandet på spel för att driva fram en sådan. Det är den inkonsekvensen
              som blir så fullständigt bisarr, Tomas Tobé. Vi vill ha ett svar
              när det gäller det. Vi tror att om man behandlar människor väl,
              rustar dem med utbildning i ett starkt utbildningssystem, har
              ett bra välfärdssystem och den som drabbas av arbetslöshet får
              stöd blir samhället effektivare och den enskilda individens bidrag
              till samhället blir bättre. Tror man på det, som vi gör, är det
              fullständigt rimligt och konsekvent att rösta igenom trygghetssystem
              för företagare, för vi tror nämligen att ett sådant system stärker
              företagare.
            </seg>
          </u>
          <u>
            <seg>
              Men om ni mening upp och mening ned, sida upp och sida ned, minut
              efter minut i talarstolen här, dag efter dag hävdar att trygghet
              skapar ineffektivitet och lathet bland människorna borde det ha
              varit en katastrof om ni hade fått igenom det här systemet med
              en god arbetslöshetsförsäkring bara på grund av att ni vill ha
              en likabehandling. Det är en fullständig inkonsekvens. Om ni tror
              på trygghet måste ni tro på trygghet även för de anställda.
            </seg>
          </u>
          <note type="speaker">
            Anf. 6 TOMAS TOBÉ (m) replik:
          </note>
          <u>
            <seg>
              Herr talman! Nu var det inte jag som ville tala om incitament.
              Det var därför jag tidigare nämnde jobbskatteavdraget, även om
              Patrik Björck inte vill tala om det, vilket jag i och för sig
              kan förstå.
            </seg>
          </u>
          <u>
            <seg>
              Vi skulle från Alliansen aldrig välja att beskriva människor
              som lata, och har heller aldrig gjort det. Det är möjligt att
              Patrik Björck kan hitta det i sina retorikpapper från Sveavägen,
              men i något betänkande hittar han inte några sådana formuleringar.
              Vi har valt att nu lägga fram ett förslag som innebär en ökad
              likabehandling av företagare och arbetstagare. Vi tycker att det
              är viktigt med en stark omställningsförsäkring.
            </seg>
          </u>
          <u>
            <seg>
              Om det vore så att Socialdemokraterna i alla lägen och alltid
              när det gäller arbetslöshetsförsäkringen hade föreslagit justeringar
              uppåt skulle man möjligtvis kunna hitta någon slags logik i Patrik
              Björcks resonemang. Men även Socialdemokraterna har sänkt ersättningar
              i arbetslöshetsförsäkringen. Även Socialdemokraterna har gjort
              försämringar, om man vill uttrycka det så, i arbetslöshetsförsäkringen.
            </seg>
          </u>
          <u>
            <seg>
              Vi för en politik för att konsekvent återupprätta arbetslinjen
              i svensk politik för att det ska vara mer lönsamt att arbeta men
              framför allt för att man ska ha ett bra skydd oavsett om man är
              arbetstagare eller företagare.
            </seg>
          </u>
          <note type="speaker">
            Anf. 7 ANNIKA QARLSSON (c):
          </note>
          <u>
            <seg>
              Herr talman! Vi har fått höra att Socialdemokraterna ville ha
              den här debatten för att kunna utöva sin kontrollmakt. Jag kan
              konstatera att Centerpartiet ville ha den här debatten eftersom
              det handlar om en oerhört viktig reform för landets företagare
              som är en viktig förutsättning för kommande tillväxt.
            </seg>
          </u>
          <u>
            <seg>
              Alliansregeringen arbetar systematiskt för att förbättra näringsklimatet.
              Makroekonomisk stabilitet och goda ramvillkor är avgörande för
              näringslivets utvecklingsmöjligheter. Ett gott företagsklimat
              kräver insatser inom många politikområden. Skatter, kapitalförsörjning,
              forskning och utbildning, handels- och investeringsfrämjande,
              väl fungerande infrastruktur, arbetsmarknad, energifrågor, kultur
              och regional tillväxt är exempel på sådana områden.
            </seg>
          </u>
          <u>
            <seg>
              Regeringen har sedan sitt tillträde genomfört en stor mängd reformer
              som syftar till att förbättra villkoren för svenska företag. Ett
              av Alliansens vallöften var att förbättra tryggheten för företagare.
              Nu genomför vi reformer inom sjukförsäkring, föräldraförsäkring
              och arbetslöshetsförsäkring för att göra det mer rättvist att
              vara företagare och för att fler ska se företagande som ett självklart
              val. Dessutom underlättar vi för företag som vill anställa.
            </seg>
          </u>
          <u>
            <seg>
              Sverige behöver fler jobb i fler och växande företag. Alliansregeringen
              fortsätter därför sitt arbete med att stärka företagsklimatet
              för att öka incitamenten att starta, driva och utveckla företag
              i Sverige. Ökad trygghet för företagare är en viktig del av företagsklimatet,
              inte minst för att fler ska våga lämna en anställning och ta steget
              till att starta ett eget företag.
            </seg>
          </u>
          <u>
            <seg>
              De sociala trygghetssystemens utformning har betydelse för människors
              val mellan anställning och företagande. Tillväxtverkets årliga
              entreprenörskapsbarometer visar att tre av fyra unga, mellan 18
              och 30 år, i Sverige kan tänka sig att bli företagare. Bland den
              fjärdedel som inte kan tänka sig företagande är minskad trygghet
              jämfört med anställning ett vanligt skäl. Kvinnor anger oftare
              än män detta som skäl. En annan orsak till att unga inte kan tänka
              sig att bli företagare är den ekonomiska risken. Genom att förbättra
              de sociala trygghetssystemen och underlätta övergången från anställning
              till företagande kommer fler människor att våga ta steget och
              förverkliga sin affärsidé.
            </seg>
          </u>
          <u>
            <seg>
              Regeringen aviserade därför i budgetpropositionen för 2010 ett
              antal reformer som ska träda i kraft i juli 2010 och som vi har
              att debattera här i dag. Regeringen har avsatt 480 miljoner kronor,
              som helårseffekt, för dessa reformer.
            </seg>
          </u>
          <u>
            <seg>
              Den reform vi i dag debatterar gäller följande:
            </seg>
          </u>
          <u>
            <seg>
              Av förslagen berör en del socialförsäkringsutskottet. För Centerpartiets
              del kommer Solveig Zander att gå igenom de förslagen, vilka är
            </seg>
          </u>
          <u>
            <seg>
              Dessa förslag kommer Solveig Zander alltså att ta upp i ett senare
              anförande. Jag kommer här att beröra de delar som gäller arbetslöshetsförsäkringen.
            </seg>
          </u>
          <u>
            <seg>
              För det första: När det gäller ökad trygghet i arbetslöshetsförsäkringen
              för nyföretagare innebär regeringens förslag att företagare ska
              få rimlig tid att våga pröva sin idé och etablera sitt företag.
              Under de första två åren efter start kan företagare få arbetslöshetsersättning
              baserad på den inkomst som företagaren hade som anställd före
              starten.
            </seg>
          </u>
          <u>
            <seg>
              För det andra: Regeringens förslag om förmånligare beräkning
              av a-kassa för alla företagare innebär att dagsförtjänsten i arbetslöshetsförsäkringen
              för företagare baseras på den senaste taxeringen eller på genomsnittet
              av de två år som föregår inkomståret i den senaste taxeringen
              om det är mer förmånligt. Detta ger incitament att driva företaget
              vidare även när företaget tillfälligt går sämre. Det minskar risken
              att få lägre dagpenning än om verksamheten läggs ned på ett tidigare
              stadium.
            </seg>
          </u>
          <u>
            <seg>
              För det tredje: Företagarbegreppet ska vara tydligare i arbetslöshetsförsäkringen.
              Regeringen föreslår att företagarbegreppet i arbetslöshetsförsäkringen
              kopplas till inkomstskattelagen. Verksamheten ska därmed vara
              varaktig, självständig och bedrivas med vinstsyfte. Personer som
              bedriver arbete av ideell karaktär i en verksamhet, till exempel
              föräldrar som driver ett kooperativt dagis tillsammans, ska inte
              riskera att betraktas som företagare.
            </seg>
          </u>
          <u>
            <seg>
              Men självklart är det, precis som utskottet skriver i betänkandet,
              arbetslöshetskassorna som vid sin tillämpning självständigt ska
              pröva om förutsättningarna är sådana att en viss verksamhet ska
              bedömas som näringsverksamhet, även om den skatterättsliga bedömningen
              bör tillmätas stor vikt.
            </seg>
          </u>
          <u>
            <seg>
              För det fjärde: Det ska bli enklare att få a-kassa vid uppehåll
              i företaget. Regeringens förslag innebär att verksamheten som
              utgångspunkt inte behöver avvecklas för att företagaren ska få
              a-kassa. Huvudsaken är att det inte vidtas några åtgärder i verksamheten.
              Reformen innebär att det blir enklare och därmed mindre tidskrävande
              att handlägga ärenden när företagare söker arbetslöshetsersättning.
              En företagare föreslås kunna göra fler uppehåll i verksamheten
              förutsatt att det förflutit minst fem år sedan näringsverksamheten
              återupptogs av företagaren.
            </seg>
          </u>
          <u>
            <seg>
              I lagförslaget sägs att undantag görs för nödvändiga åtgärder
              som vidtagits på grund av oförutsedda händelser. För ytterligare
              åtgärder av liknande slag är det dock inte lagreglerat utan det
              kommer att regleras i förordning eller tillämpningsföreskrift
              av regeringen eller av den myndighet som regeringen bestämmer.
              Självklart är en grundläggande förutsättning för rätt till ersättning
              att åtgärderna eller arbetet inte hindrar den sökande från att
              stå till arbetsmarknadens förfogande.
            </seg>
          </u>
          <u>
            <seg>
              För det femte: Reglerna i arbetslöshetsförsäkringen ska vid företagande
              som bisyssla bli bättre. Regeringen föreslår att företagare ges
              ökade möjligheter att fortsätta att driva företag som bisyssla,
              det vill säga näringsverksamhet som drivs parallellt med en heltidsanställning
              eller heltidsföretagande, samtidigt som de erhåller arbetslöshetsersättning.
              Detta sker genom att inkomstgränsen för bisysslan tas bort.
            </seg>
          </u>
          <u>
            <seg>
              När det gäller bisysslan gör utskottet en redaktionell ändring
              av förslaget så att det i stället står: Med bisyssla avses i denna
              lag sådant arbete i anställning eller näringsverksamhet som den
              sökande före arbetslöshetens inträde under minst tolv månader
              utfört vid sidan av sin heltidssysselsättning.
            </seg>
          </u>
          <u>
            <seg>
              Arbetet med att förbättra trygghetssystemen för företagare fortsätter
              med ytterligare utredningsarbete. I Regeringskansliet utreds bland
              annat havandeskapspenning för företagare. Möjligheten till havandeskapspenning
              på grund av risker i arbetsmiljön för egenföretagare ska analyseras.
              Regeringen har därför gett Arbetsmiljöverket i uppdrag att utreda
              frågan. Syftet med utredningen är att få förslag på hur reglerna
              för företagare och anställda även i denna del kan bli mer likvärdiga.
            </seg>
          </u>
          <u>
            <seg>
              Det görs också en översyn av hur reglerna skiljer sig för företagare
              beroende på vald företagsform. Skillnaderna i reglerna i de sociala
              trygghetssystemen för företagare som bedriver verksamhet i fåmansbolag
              jämfört med egenföretagare kommer att utredas vidare i Regeringskansliet.
            </seg>
          </u>
          <u>
            <seg>
              Likaså kommer en översyn av reglerna för kombinatörer i arbetslöshetsförsäkringen
              att göras.
            </seg>
          </u>
          <u>
            <seg>
              Utöver det har utskottet i betänkandet gett ett tillkännagivande
              till regeringen för att återkomma till riksdagen med förslag.
              Det gäller den del där vi tillgodosett Socialdemokraternas yrkande
              i deras motion. Det rör definitionen av uppdragstagare som i dag
              inte finns i lagen. Företagare och arbetstagare är definierade,
              och där är det väl reglerat, men definitionen av just uppdragstagare
              saknas.
            </seg>
          </u>
          <u>
            <seg>
              Den utredning som föregick propositionens förslag hade även tittat
              på denna del, men de kunde konstatera att det inte var tillräckligt
              djupt analyserat och tillräckligt starkt för att nu kunna tas
              med i lagförslaget. Därför har vi samrått med departementet och
              landat i att det är bra att uppdraget går tillbaka till regeringen
              som sedan får återkomma till riksdagen så att det även finns en
              definition av begreppet uppdragstagare.
            </seg>
          </u>
          <u>
            <seg>
              Uppdragstagares ställning är komplicerad och svårbedömd, och
              just därför är det viktigt att djupare analysera den; nuvarande
              osäkerhet är inte tillfredsställande. Det känns bra att vi är
              överens i den delen.
            </seg>
          </u>
          <note>
            Från vår reservation våren 2004 fram till i dag den 20 maj 2010
            jag säger bara, herr talman, att äntligen är det hela på plats.
            Jag yrkar bifall till utskottets förslag i betänkandet.
          </note>
          <note>
            I detta anförande instämde Hans Backman (fp).
          </note>
          <note type="speaker">
            Anf. 8 EVA FLYBORG (fp):
          </note>
          <u>
            <seg>
              Herr talman! Det var nog fler som instämde i det där anförandet,
              men vi har inte med oss våra kort. Vi instämmer från talarstolen.
              Det kanske går lika bra.
            </seg>
          </u>
          <u>
            <seg>
              Herr talman! Jag ska inte alls vara långrandig i dag. Jag kan
              konstatera att jag i varje ord kan instämma med föregående talare,
              det vill säga Tomas Tobé och Annika Qarlsson. Jag vill inte förlänga
              debatten i onödan utan instämmer i deras anföranden.
            </seg>
          </u>
          <u>
            <seg>
              De här frågorna ligger mig personligen väldigt varmt om hjärtat.
              Jag har i många år drivit företagarfrågor i näringsutskottet sedan
              jag kom in i riksdagen 1994. Vi i den nuvarande Alliansen har
              kämpat hårt tillsammans, också 1994 med sällskap av Miljöpartiet
              till sist. Men vi har alltid mött hårdnackat motstånd från vänstersidan.
              Man har hållit emot de här reformerna länge. Man har gjort det
              ståndaktigt, hårdnackat och ganska kompromisslöst till nu. Det
              är väl bra att man kan ändra sig, men lite av det gamla kan man
              i alla fall märka i Patrik Björcks inlägg. Det är inte med någon
              större glädje han yrkar bifall. Jag har inte sett Patrik Björck
              eller vänstersidan göra vågen här i dag, men det är bra att ni
              instämmer och att vi är överens.
            </seg>
          </u>
          <u>
            <seg>
              Man måste naturligtvis stötta alla de människor som utgör de
              välståndsbildande krafterna, ett begrepp som Bertil Ohlin myntade
              redan på 40-talet och som användes mest på 40- och 50-talet. Sverige
              var under 50-talet en småföretagarnation. Vi bestod av småföretagare.
              Man kunde ha en liten målarhandel, en liten snickeriverkstad eller
              en liten bilverkstad. En liten specerihandel på hörnet hade vi
              hemma hos oss, och det hade ni hos er också. Vi måste komma dit
              igen.
            </seg>
          </u>
          <u>
            <seg>
              Vad är det då som behövs? Jo, vi behöver ta bort Krångelsverige.
              Vi ska inte ha företagare som tvingas vara byråkrater. 20 000
              sidor med lagtext har man som företagare att rätta sig efter,
              och gör man inte det kommer någon och tar en i örat förr eller
              senare. Dessutom vill alla lyda lagen. Så är det. Det är utgångspunkten
              för alla, privatpersoner och företagare. Hur ska man kunna göra
              det egentligen? Det är fullständigt orimligt. Det här vet jag
              att Näringsdepartementet och alliansregeringen jobbar mycket hårt
              med, men med en så enorm flora av lagar, förordningar, regler
              och annat som går in i varandra blir det nästan omöjligt att röja
              i denna djungel.
            </seg>
          </u>
          <u>
            <seg>
              Herr talman! Jag brukar jämföra med när jag repar ljung på mitt
              sommarställe. Rycker man i en planta här darrar det till 40 meter
              längre bort, därför att de har förbindande rottrådar mellan varandra,
              de uslingarna. Det hjälper inte att man tar den ena man måste
              ta alltihop, även 40 meter bort. Så komplicerad är också den regelhysteri
              som vi har lyckats skapa under vänstermajoritetens långa regeringsperiod
              i Sverige. Det är det här, herr talman, som vi kämpar emot med
              näbbar och klor, och det är inte lätt. Men vi går framåt, och
              vi lyckas bra med denna ljungrepning i företagardjungeln.
            </seg>
          </u>
          <u>
            <seg>
              Jag har sagt det tidigare: Ungefär en miljon svenskar bär på
              en företagsidé. Det är fantastiskt bra. Är svenskar stela och
              tråkiga? Nej, inte alls! Svenskar är bra och pigga entreprenörer
              och uppfinnare med goda idéer, bra utbildningsnivå och trygga
              försäkringssystem. Vi kunde inte ha det bättre! Varför är då inte
              Sverige en företagarnation, som vi var på 50-talet? Hur ska vi
              kunna göra för att underlätta för var och en? Det finns säkert
              några här som bär på en affärsidé. Jag slår mig tusan på att minst
              tre fyra fem bär på en bra idé som skulle kunna kreera jobb här
              i Sverige.
            </seg>
          </u>
          <u>
            <seg>
              Men, herr talman, vad händer i Sverige när man får en god idé?
              Stöttas man? Nej. Har man system som gör det lättare att gå mellan
              att vara anställd och att vara företagare? Nej. Har det varit
              tryggt att göra det? Nej, absolut inte inte förrän nu, när vi
              får en alliansregering som gör det.
            </seg>
          </u>
          <u>
            <seg>
              Hur ska man mer kunna underlätta? Jo, man kan till exempel se
              till att ha företagsamhet på schemat i skolan. Det ska börjas
              när barnen är små, eller hur? Vi försöker föra in en aktiv kedja;
              företagsamhet är inte något konstigt. Det handlar inte om någon
              bildirektör eller fabrikör med en hög hatt, utan det är herr Svensson
              och fröken Olsson, eller vilka det nu kan vara, som har en liten
              idé som börjar smått.
            </seg>
          </u>
          <u>
            <seg>
              Ni känner väl alla till den klassiska historien om hur Volvo
              bildades en gång i tiden. Det var på en kräftskiva, herr talman.
              Gabrielsson och Larson satt bredvid varandra och skrev på en servett
              och kom överens om att de skulle bilda ett bolag som skulle bygga
              bilar. Det behöver inte vara krångligare än så. I Alliansens Sverige
              ska det inte vara krångligare än så: en kräftskiva, en servett
              och en bra idé. Vi bygger broar för att göra det bättre och tryggare.
            </seg>
          </u>
          <u>
            <seg>
              Det ska vara lika fint att ha tjänat ihop sin miljon eller tusenlapp
              eller vad det nu kan handla om på företagande, på att ha haft
              en idé och utsatt sig själv för dygnetruntjobb, som att vinna
              dem på Bingolotto. Familjen, barnen, grannar, bröder och systrar
              alla får förmodligen hjälpa till. Det ska vara lika fint att ha
              tjänat ihop den här tusenlappen på företagsamhet, på blod, svett
              och tårar och en god idé. Men varför är det i dagens Sverige finare
              att vinna 30 miljoner på Bingolotto en lördagskväll än att ha
              tjänat ihop dem på hårt arbete genom en egen företagsidé? Det
              där är en gåta som vänstersidan har att besvara när ni talar om
              drivkrafter i företagsamhet och i samhället i övrigt. Ni försöker
              på ett ganska tråkigt sätt misstänkliggöra de drivkrafter som
              vi alla består av. Man vill ha en lite bättre bostad eller vad
              det nu är. Det är inget konstigt med det. Det är mänskligt.
            </seg>
          </u>
          <u>
            <seg>
              Men det finns andra dimensioner i detta också. En av dem är samhällets
              inställning till företagarna. Vi måste ta oss ur vänstersidans
              våta filt av misstänkliggörande av allt som heter egna drivkrafter.
              Det är inget fel med dem. Om de dessutom går hand i hand med ansvarstagande
              för samhället, för dem som inte klarar sig i första chansen utan
              behöver två tre fyra fem till, är det riktigt bra. Då är det inte
              bara liberalt, då är det Alliansen.
            </seg>
          </u>
          <u>
            <seg>
              Vi behöver göra lite andra saker förutom detta. Vi behöver som
              sagt ha bra trygghetssystem. Att vi nu är överens om detta tycker
              jag är en milstolpe. I så många år har Socialdemokraterna, möjligtvis
              ryggradsmässigt, reagerat helt emot. Det är mycket bra att vi
              är överens. Men, Patrik Björck och vänstersidan, glöm inte att
              det inte är vi som har ändrat ståndpunkt. Vi har drivit detta
              i många år. Det är Socialdemokraterna och Vänsterpartiet som helt
              har bytt fot. Det är bra. Det ska ni ha kredit för.
            </seg>
          </u>
          <u>
            <seg>
              Herr talman! Jag vet inte om jag vill säga så mycket mer om det
              här. Jag avslutar detta lilla inlägg med att yrka bifall till
              förslaget i utskottets betänkande.
            </seg>
          </u>
          <note>
            (Applåder)
          </note>
          <note>
            I detta anförande instämde Hans Backman (fp) och Hillevi Engström
            (m).
          </note>
          <note type="speaker">
            Anf. 9 DÉSIRÉE PETHRUS ENGSTRÖM (kd):
          </note>
          <u>
            <seg>
              Herr talman! Socialdemokraterna undrar varför debatten behövdes
              i dag. Vi är ju överens, och det är bra så, som flera har sagt.
              Men det är väldigt många som har begärt att regeringen ska komma
              tillbaka i de här frågorna. Jag har själv lagt fram motioner,
              och det är säkert flera här som har motionerat och agerat i den
              här frågan. Eva nämnde det här också. När detta nu kommer känns
              det som att man på något sätt ändå vill markera det. Utskottsrummen
              där vi fattar beslut är slutna. Därför är det bra att vi alla
              markerar för människor som lyssnar på debatten att vi är överens
              om viktiga frågor.
            </seg>
          </u>
          <u>
            <seg>
              Jag är glad att vi får ta de här stegen i dag för att öka tryggheten
              för personer som startar eget företag. Vi vet att framför allt
              många kvinnor inte vågar starta företag. De känner sig oroliga
              för hur det ska gå om de inte klarar av det. Vad händer om jag
              blir gravid, om jag ska vara föräldraledig, om jag blir sjuk,
              om jag inte klarar av att driva företaget och om jag blir arbetslös?
              Kommer jag att stå helt på bar backe? Den här oron gör att många
              kvinnor inte vågar starta eget utan hellre väljer att bli löntagare
              än företagare.
            </seg>
          </u>
          <u>
            <seg>
              Sverige behöver fler företagare, det är helt klart. Vi måste
              ta till vara framför allt allas idéer och kreativitet för att
              utveckla Sverige och göra Sverige än mer konkurrenskraftigt. Men
              vi måste också överbrygga känslan av att det är tryggare att vara
              anställd än att vara företagare.
            </seg>
          </u>
          <u>
            <seg>
              Många satsar sin ekonomi för att få en idé att bli verklighet,
              och man tror på sitt företag. Men vi vet också att många idéer
              inte blir verklighet och det man hade tänkt sig. Alla klarar heller
              inte av att vara företagare. Det är jättesvårt.
            </seg>
          </u>
          <u>
            <seg>
              Man ska vara marknadsförare. Helst ska man vara ekonom och nästan
              revisor också. Kanske man blir chef för anställda och ska ha chefsrollen.
              Sedan kommer vi med all lagstiftning som handlar om skatter och
              avgifter, arbetsmiljöfrågor, jämställdhetsplaner och mångfaldsplaner.
              Ni vet allt detta som vi ändå tycker att företagarna ska leva
              upp till.
            </seg>
          </u>
          <u>
            <seg>
              Alla dessa frågor gör att man frågar sig: Vågar jag starta företag?
              Vad händer om jag inte klarar av att driva företaget med allt
              som det kan kräva? Många startar också företag med sin egen privatekonomi
              som insats. Det påverkar väldigt många, kanske en hel familj,
              om drömmen inte går i uppfyllelse.
            </seg>
          </u>
          <u>
            <seg>
              Därför har nu alliansregeringen kommit med förslag till hur vi
              kan underlätta så att fler vågar starta företag, och det är bra.
              Det är en del i det paket som regeringen har gjort med olika insatser
              för att främja jobb och företagsamhet i hela landet.
            </seg>
          </u>
          <u>
            <seg>
              Jag skulle vilja nämna den rapport som har kommit från regeringen
              i dag om växtkraft med 172 insatser och områden som främjar jobb
              och företagsamhet i hela landet. Det är väldigt viktigt att vi
              inte bara gör en sak i taget. Här är det många saker som ska samverka
              för att vi ska få tillväxt i Sverige.
            </seg>
          </u>
          <u>
            <seg>
              Vi politiker kan naturligtvis inte kommendera fram jobb. Vi kan
              skapa förutsättningar för att jobben ska komma. Men då krävs det
              också företagande.
            </seg>
          </u>
          <u>
            <seg>
              Herr talman! Varför är det då så angeläget att göra dessa förbättringar?
              En uppenbar aspekt är vid sidan av privatekonomin för den enskilde
              att få en bra samhällsekonomi. Det är allmänt känt att den samhällsekonomiska
              utvecklingen påverkas av ett par faktorer.
            </seg>
          </u>
          <u>
            <seg>
              För det första styrs den ekonomiska utvecklingen av produktivitetstillväxten.
              Ju högre produktivitet, desto starkare blir tillväxten. För det
              andra styrs tillväxten av antalet arbetade timmar.
            </seg>
          </u>
          <u>
            <seg>
              En del av produktivitetstillväxten beror i sin tur på möjligheterna
              till nyföretagande och företagstillväxt. Genom att göra det tryggare
              att starta företag vågar många ta steget. Då får vi också en bättre
              tillväxt. Vi får då också råd med allt vi vill ha, till vård,
              skola och omsorg.
            </seg>
          </u>
          <u>
            <seg>
              Jämställdhetsaspekten är också väldigt viktig. Det är någonting
              som jag har framfört i motioner till riksdagen. I regeringens
              proposition Trygghetssystem för företagare , som ligger till grund
              för dagens beslut, kan man läsa att endast var tredje nyföretagare
              är kvinna.
            </seg>
          </u>
          <u>
            <seg>
              Man kan också läsa att antalet företagare i Sverige i dag är
              lägre än EU-genomsnittet för såväl kvinnor som män. Företagarandelen
              för män i Sverige är knappt 14 procent, vilket kan jämföras med
              drygt 18 procent för snittet i EU-27. Bland kvinnorna är företagsandelen
              bara 5 procent, vilken kan jämföras med genomsnittet på knappt
              10 procent för EU-27, det vill säga EU:s 27 länder.
            </seg>
          </u>
          <u>
            <seg>
              Genom att man ökar tryggheten kommer fler kvinnor förhoppningsvis
              att våga ta steget att bli företagare. Det påverkar kvinnors ekonomi
              och deras makt och inflytande i samhället, vilket är bra. Det
              bidrar också till tillväxten, något som är bra för hela samhällsekonomin.
            </seg>
          </u>
          <u>
            <seg>
              När vi nu lägger fram dessa förslag på förbättringsområdena gäller
              det framför allt företagarbegreppet i arbetslöshetsförsäkringen.
              Där har funnits tolkningsproblem. Vi ändrar så att företagsbegreppet
              i arbetslöshetsförsäkringen kopplas till inkomstskattelagen.
            </seg>
          </u>
          <u>
            <seg>
              Verksamheten ska därmed vara varaktig, självständig och bedrivas
              med vinstsyfte. Personer som bedriver arbete av ideell karaktär
              i en verksamhet, som till exempel föräldrar som driver ett kooperativt
              dagis, ska inte riskera att betraktas som företagare. Det är bra
              att vi får ett förtydligande av själva företagarbegreppet.
            </seg>
          </u>
          <u>
            <seg>
              Vi lägger också fram förslag om utökade möjligheter till tillfälligt
              uppehåll i näringsverksamhet, vilket är väldigt bra. Det införs
              tydligare regler för sammanläggning av inkomster från näringsverksamhet
              och anställning.
            </seg>
          </u>
          <u>
            <seg>
              Också reglerna för hur man beräknar dagsförtjänsten ändras. Enligt
              nuvarande regler räknar man på den genomsnittliga inkomsten de
              senaste tre åren före avvecklingsåret. Dagsförtjänsten i arbetslöshetsförsäkringen
              för företagare ska nu i stället baseras på inkomsten som framgår
              av den senaste taxeringen eller på snittet av de senaste två åren.
              Detta gör att det blir mer möjligt att variera och kunna använda
              sig av olika möjligheter att variera så att man får en dagsförtjänst
              som är bra för den som har tvingats att avsluta sitt företag.
            </seg>
          </u>
          <u>
            <seg>
              Det blir också bättre regler i arbetslöshetsförsäkringen vid
              företagande som bisyssla, som flera har varit inne på här. Regeringen
              föreslår, som vi har godkänt, att man ges ökade möjligheter att
              fortsätta att driva ett företag som bisyssla, det vill säga näringsverksamhet
              som drivs parallellt med en heltidsanställning eller heltidsföretagande,
              samtidigt som man erhåller arbetslöshetsersättning. Det sker genom
              att inkomstgränsen för att få näringsverksamhet godkänd som bisyssla
              tas bort.
            </seg>
          </u>
          <u>
            <seg>
              Sammanfattningsvis kommer förslagen i propositionen att underlätta
              övergången från anställning till företagande. Det blir enklare
              för företagare att förutse vilka ekonomiska konsekvenser som sjukdom,
              föräldraledighet och arbetslöshet får. Det blir enklare för företagarna
              att förutse kostnaderna för sjukdom hos de anställda. Vidare kommer
              den svenska konkurrenskraften att stärkas. Det kommer att skapas
              förutsättningar för fler jobb i växande företag, och vi hoppas
              att andelen kvinnliga företagare ökar.
            </seg>
          </u>
          <u>
            <seg>
              Slutligen kommer jag till frågan om uppdragstagare, den fråga
              som varit uppe i diskussionen. Uppdragstagares ställning i försäkringen
              är komplicerad och ganska svårbedömd. Några särskilda regler som
              gäller uppdragstagare finns inte och inte heller någon definition
              av vem som ska anses som uppdragstagare. Det har inte gått att
              lösa enkelt eller att fastställa.
            </seg>
          </u>
          <u>
            <seg>
              Vi tycker att det behövs en djupare analys på det här området
              från regeringen än det som har framkommit i tidigare utredningar.
              Utskottet anser därför att regeringen ska återkomma till riksdagen
              i den här frågan. Det är vi också alla överens om.
            </seg>
          </u>
          <u>
            <seg>
              Med detta sagt är jag tacksam för att få yrka bifall till utskottets
              förslag i betänkandet. Jag har också avslutat mitt anförande före
              utsatt tid, vilket är väldigt ovanligt.
            </seg>
          </u>
          <note>
            I detta anförande instämde Hans Backman (fp).
          </note>
          <note type="speaker">
            Anf. 10 ULF HOLM (mp):
          </note>
          <u>
            <seg>
              Herr talman! Det är med stor glädje vi äntligen kan få tillbaka
              det ärende som vi gjorde ett tillkännagivande om 2004. Det bygger
              på en enskild motion, så den allmänna motionstiden och enskilda
              motioner är därför inte helt onödiga. Här ser vi nu effekten av
              när vi gjorde om det till en reservation och man tillsatte en
              särskild utredare om trygghetssystemen för företagare.
            </seg>
          </u>
          <u>
            <seg>
              Från början gällde det egentligen bara företagarens ekonomiska
              situation vid arbetslöshet. Men sedan utvidgade man det till att
              gälla hela trygghetssystemet. Jag tror att det var ett väldigt
              bra tillägg. Det är väldigt viktigt, precis som flera talare har
              sagt, att stärka incitamenten att starta, driva och utveckla företag.
            </seg>
          </u>
          <u>
            <seg>
              Det ska vara lätt att växla mellan anställning och att vara företagare.
              Det har flera varit inne på. Men sedan kommer skillnaderna. Om
              det nu ska vara lätt att växla mellan anställning och att vara
              företagare måste man våga ta steget.
            </seg>
          </u>
          <u>
            <seg>
              Eva Flyborg sade att det fanns en miljon människor som hade en
              företagsidé men som inte tog steget och blev företagare. I den
              rödgröna budgetmotionen, till skillnad från i den borgerliga tilläggsbudgeten,
              som var kliniskt ren från alla jobbskapande åtgärder, har vi föreslagit
              ett företagsvikariat.
            </seg>
          </u>
          <u>
            <seg>
              Den som har en heltidsanställning och skulle vilja pröva på att
              förverkliga sin dröm att starta ett företag ska just kunna få
              denna chans under ett antal månader samtidigt som en arbetslös
              ska kunna gå in på detta vikariat den tiden och få ett jobb. Det
              är en utmärkt idé. Men tyvärr säger den borgerliga regeringen
              och de borgerliga ledamöterna nej till detta.
            </seg>
          </u>
          <u>
            <seg>
              Vi tror att det är ett viktigt incitament. Vi tror faktiskt att
              det är väldigt många som går och drömmer och funderar på: Skulle
              jag kunna göra denna bisyssla till en företagsidé och så vidare?
              Sådana initiativ måste uppmuntras.
            </seg>
          </u>
          <u>
            <seg>
              Vi har också i våra budgetförslag tagit fram starta-eget-bidrag
              och så vidare som just är ett sätt att uppmuntra yngre och äldre
              att våga ta steget. Jag tror att det är väldigt viktigt att man
              tänker på detta.
            </seg>
          </u>
          <u>
            <seg>
              Tomas Tobé frågade: Hur skapar vi jobb? Ja, uppenbarligen behöver
              ni lite förslag på det eftersom ni inte kan lägga fram några förslag
              själva. Men jag uppmanar er att titta på den rödgröna budgetmotionen,
              där vi har flera förslag på hur man skapar jobb. Det är det som
              är så nödvändigt att vi klarar nu med starta-eget-bidrag, med
              företagsvikariat, sänkta arbetsgivaravgifter för småföretagare
              och riskkapital till småföretagare för att de ska få tillgång
              till ett kapital för att kunna växa. Det är dessa åtgärder vi
              måste göra.
            </seg>
          </u>
          <u>
            <seg>
              Samtidigt är det naturligtvis väldigt viktigt att vi har ett
              starkt trygghetssystem för företagare. Det steget tar vi i dag,
              och där är vi överens. Detta viktiga steg i likabehandlingen av
              anställd och företagare har vi väntat på i flera år.
            </seg>
          </u>
          <u>
            <seg>
              Samtidigt måste man också veta hur stor tryggheten egentligen
              är i dagens samhälle. Den borgerliga regeringen har förstört stora
              delar av a-kassan och sänkt ersättningen till sådana nivåer där
              många faktiskt inte får 80 procent av sin tidigare inkomst. Det
              kommer att bli samma för företagarna. De kommer inte att få 80
              procent av sin tidigare inkomst av näringsverksamhet, utan det
              är på väldigt låga nivåer.
            </seg>
          </u>
          <u>
            <seg>
              Därför lägger vi också fram förslag om att höja ersättningsnivåerna
              i a-kassan. Det måste vara generösare, just för att skapa trygghet
              också för anställda på samma sätt som det måste finnas trygghetssystem
              för företagare. Där finns steg kvar att ta, men för att ta dessa
              viktiga steg i trygghetssystemen tror jag att vi måste byta regering
              den 19 september.
            </seg>
          </u>
          <u>
            <seg>
              Jag vill också kommentera det nostalgiska tillbakablickande som
              Eva Flyborg gör kring småföretagandet och 40- och 50-talets speceriaffärer.
              Det låter fint, men jag tror att det framtida småföretagandet
              kommer att vara mycket kunskapsberoende. Det handlar mycket mer
              om tjänsteföretagande med högteknologiska miljöteknikföretag och
              så vidare. Det är ett annat småföretagande som krävs för det moderna
              Sverige än det som fanns på 40- och 50-talet, även om det var
              positivt då. Det är absolut inget negativt med att vara speceriaffärsinnehavare,
              men jag tror inte att de nya småföretagen kommer inom det området,
              utan det är andra områden.
            </seg>
          </u>
          <u>
            <seg>
              Herr talman! Jag vill slutligen kommentera det här med regelförenklingar.
              Miljöpartiet tycker också att det är viktigt med regelförenklingar,
              men vi kan inte rakt av säga att regler inom företagande är dåligt.
              Det finns regler om arbetsmiljö och miljöhänsyn och så vidare,
              och de måste väl finnas kvar? Vi kan inte ta bort dem. Hur skulle
              det då se ut på arbetsmarknaden?
            </seg>
          </u>
          <u>
            <seg>
              Däremot kan jag hålla med om att det också finns en del onödiga
              regler som vi måste se över, regler som har funnits länge men
              som på en förändrad arbetsmarknad kan förenklas. Men det får inte
              tydas som att alla regler är av ondo, för det är de inte, även
              om vi måste fortsätta arbetet med att förenkla för företagandet.
            </seg>
          </u>
          <u>
            <seg>
              Jag yrkar bifall till förslaget i betänkandet i sin helhet.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Trygghetssystemen för företagare sjuk- och föräldraförsäkringen
          </note>
          <note>
            Föredrogs
          </note>
          <note type="speaker">
            Anf. 11 HELENA RIVIÈRE (m):
          </note>
          <u>
            <seg>
              Herr talman! Det här betänkandet är en pendang till det vi just
              har debatterat, med den skillnaden att det nu handlar om trygghetssystemen
              när det gäller sjuk- och föräldraförsäkringen. Jag tycker att
              det här är ett så viktigt förslag, så jag vill markera det, även
              om det är ett enigt utskott som står bakom det och det inte finns
              några reservationer.
            </seg>
          </u>
          <u>
            <seg>
              De allmänna trygghetssystemen är uppbyggda för anställda. Därför
              genomför nu Alliansen reformer som kommer att likställa förhållandena
              mellan anställda och egenföretagare. Definitionen på egenföretagare
              har vi hört; det är personer som startar egen firma eller handelsbolag.
            </seg>
          </u>
          <u>
            <seg>
              Tillbaka till själva grunderna: Alla som arbetar har en sjukpenninggrundande
              inkomst, en SGI, och alla socialförsäkringar som inte är rena
              bidrag är knutna till denna SGI. För att uppnå likabehandling
              får nu egenföretagarna under en uppbyggnadstid på två år en särskild
              förmån. Egenföretagarens nettointäkter från verksamheten efter
              avdrag för kostnader jämförs med en skälig lön för anställda med
              liknande jobb. Man skapar alltså en sorts fiktiv SGI.
            </seg>
          </u>
          <u>
            <seg>
              Egenföretagarna får under det här uppbyggnadsskedet en sjukpenninggrundande
              inkomst som motsvarar vad anställda med liknande arbete får. Det
              här förslaget gäller alla som nyregistrerar en firma, också dem
              som inte har arbetat tidigare eller som har förlorat sin SGI och
              annars skulle stå helt utan stöd.
            </seg>
          </u>
          <u>
            <seg>
              Steget att bli egenföretagare har varit ett riskprojekt, speciellt
              om man är i barnafödande ålder. Egenföretagarna har fått sämre
              ersättning för vård av barn i den tillfälliga föräldraförsäkringen
              vabbandet, som det kallas. Nu gör vi också dessa villkor mer lika
              mellan anställda och egenföretagare. Syftet är att skapa större
              tydlighet och förutsägbarhet i sjukförsäkringen och därmed ökad
              rättssäkerhet. Det blir enklare för Försäkringskassan att fastställa
              SGI:n för egenföretagare.
            </seg>
          </u>
          <u>
            <seg>
              Egenföretagarna får också ett allmänt högriskskydd som faller
              ut efter 21 karensdagar om de har upprepade sjukperioder under
              året. En karenstid på 7 dagar blir huvudregeln, med möjlighet
              att välja en längre karenstid. Karensen kvittas mot att egenavgifterna
              sänks med 0,74 procentenheter till knappt 29 procent.
            </seg>
          </u>
          <u>
            <seg>
              Precis som i dag beslutar Försäkringskassan om eventuellt ytterligare
              sänkning av nivån på egenavgifterna för dem som väljer en längre
              karenstid. En företagare med en sjukdom som kan antas medföra
              ett stort antal sjukperioder under ett år kan få ett särskilt
              högriskskydd utan någon karens alls.
            </seg>
          </u>
          <u>
            <seg>
              Alla arbetsgivare, alltså även fåmansbolagsägare med aktiebolag,
              får ett generellt högkostnadsskydd. Nyss var det allmänt högriskskydd,
              och nu kommer ett generellt högkostnadsskydd. Risken drabbar ju
              dem som startar eget företag, och kostnaderna drabbar alla arbetsgivare.
            </seg>
          </u>
          <u>
            <seg>
              Om kostnaderna för sjuklön under ett kalenderår blir högre än
              det snittal som räknas fram varje år för alla arbetsgivare faller
              det generella högkostnadsskyddet ut. I det ingår också socialavgifter,
              allmän löneavgift och särskild löneskatt. Sjuklöneansvaret är
              ju ett risktagande oavsett hur bra företagsmiljö man har i företaget.
              Det generella högkostnadsskyddet är ett sätt att minska risken
              med att anställa.
            </seg>
          </u>
          <u>
            <seg>
              Herr talman! Alliansens förslag är ett bra förslag. Det är utskottet
              enigt om. För alla de som vet med sig att de kan sitt område och
              vill bli sina egna har det nu blivit tryggare att starta och driva
              en enskild firma.
            </seg>
          </u>
          <u>
            <seg>
              Jag yrkar bifall till förslaget.
            </seg>
          </u>
          <note>
            I detta anförande instämde Tomas Tobé (m).
          </note>
          <note type="speaker">
            Anf. 12 SOLVEIG ZANDER (c):
          </note>
          <u>
            <seg>
              Herr talman! Detta är en oerhört intressant debatt, det måste
              jag säga. Det är första gången jag debatterar ett betänkande där
              vi från majoriteten är själva. Ingen från oppositionen är här
              för att diskutera detta viktiga betänkande om trygghetssystem
              för företagare.
            </seg>
          </u>
          <u>
            <seg>
              Dessutom är det så att vänsterkartellen har ett särskilt yttrande
              när det gäller just sjukförsäkringsdelen. Det vill de inte heller
              vara här och kommentera, vilket förvånar mig i allra högsta grad.
            </seg>
          </u>
          <u>
            <seg>
              Det, herr talman, visar mig att äntligen har vi en regering som
              förstår hur man via fler företag skapar arbetstillfällen, hur
              arbete förvandlas till skattepengar som vi kan använda till vårt
              välfärdssystem, till det system som hjälper sjuka människor, handikappade
              människor, som underlättar för barnfamiljer och som ser till att
              pensionärer och äldre får vård och omsorg på gamla dar. Det är
              företagandet som ligger till grund för att vi ska kunna få det
              välfärdssystem som vi så väl behöver, och där är sysselsättningen
              den viktiga delen.
            </seg>
          </u>
          <u>
            <seg>
              Alliansregeringen har, herr talman, och jag dristar mig till
              att säga att det är mycket tack vare det centerledda Näringsdepartementet,
              under den här mandatperioden satt företagandet i fokus, framför
              allt småföretagandet. Man visade på en gång hur viktigt man tyckte
              att det här var när man avskaffade medfinansieringen i sjukförsäkringen.
            </seg>
          </u>
          <u>
            <seg>
              Den utredning som ligger till grund för det här betänkandet fick
              också tilläggsdirektiv mycket snabbt. Det är resultatet av den
              utredningen som vi nu delvis ser förverkligat. Då kan man säga
              så här: Varför har ingenting hänt tidigare, under tidigare regeringar?
              Tycker vänsterkartellen att det är viktigare att man skapar arbetstillfällen
              i offentliga sektorn och att det regnar manna från himlen i form
              av skatteintäkter för att bekosta detta? Det förefaller att vara
              så.
            </seg>
          </u>
          <u>
            <seg>
              För mig, Centerpartiet och alliansregeringen är det framför allt
              sex punkter inom det område som gäller sjuk- och försäkringsdelen
              som jag vill ta upp. Det är sådant som underlättar för företagare
              så att de kan känna en trygghet när de till exempel är sjuka,
              ska vara föräldralediga eller om de har tänkt sig att anställa
              i sitt företag och de anställda blir sjuka.
            </seg>
          </u>
          <u>
            <seg>
              De här sex trygghetsförslagen är viktiga. Vi har ju hört tidigare
              i debatten om arbetsmarknadsområdet att framför allt kvinnor känner
              en osäkerhet och ser försäkringarna som ett hinder när de vill
              starta ett företag. Det är förståeligt, eftersom det är kvinnor
              som föder barn. Även om man är företagare kommer man förmodligen
              att föda barn. Då behöver man ha en trygghet och en säkerhet i
              att kunna få en föräldrapenning.
            </seg>
          </u>
          <u>
            <seg>
              Annika Qarlsson från Centerpartiet tog tidigare upp det som gällde
              just arbetsmarknadsavsnittet. Det tänker jag alltså lämna därhän.
            </seg>
          </u>
          <u>
            <seg>
              Den första av de sex punkter som jag tycker är viktiga är bland
              annat det som naturligtvis Helena Rivière nämnde alldeles nyss,
              att man beräknar en sjukpenninggrundande inkomst på motsvarande
              belopp som en som är anställd har och att man får ha det i två
              år under uppbyggnadsskedet.
            </seg>
          </u>
          <u>
            <seg>
              I dag är det så att när man startar ett företag ska Försäkringskassan
              räkna ut hur mycket man kan få i sjukpenninggrundande inkomst.
              Det tar tid. Dessutom vet man inte innan man startar företaget
              hur stor den sjukpenninggrundande inkomsten ska vara. Det är egentligen
              otroligt att det kan vara så.
            </seg>
          </u>
          <u>
            <seg>
              Den andra punkten har med karenstiden att göra. Nu kan man få
              ända upp till 90 dagars karenstid när man startar och driver ett
              företag. Vi vet ju att företagare bevisligen är mindre borta från
              sitt företag på grund av sjukdom, och det är av förklarliga skäl.
              Har man ett litet företag där det är högst ett par tre anställda
              förlorar man ju på två sätt när man som företagare är borta. Det
              ena är att man minskar debiteringen. Det andra är att man förlorar
              därför att man är sjuk och har en lägre sjukpenning.
            </seg>
          </u>
          <u>
            <seg>
              Det är skälet till att många företagare i dag tar privata försäkringar.
              Då betalar de både till sina privata försäkringar för att få snabb
              hjälp för att snabbt komma tillbaka till sitt jobb igen och sedan
              betalar de också till den allmänna försäkringen. När man nu får
              möjlighet att få längre karenstider får man också en nedsättning
              i den egenavgift man betalar till det allmänna systemet, vilket
              kan bekosta en privat försäkring. Det är oerhört viktigt och angeläget.
              Det stärker tilltron till vår gemensamma försäkring och det vi
              betalar till den.
            </seg>
          </u>
          <u>
            <seg>
              Den här reformen är oerhört efterlängtad av företagarna. Våra
              företagarföreningar har länge bett oss att just ändra karenstiderna,
              vilket vi nu gör.
            </seg>
          </u>
          <u>
            <seg>
              Den tredje punkten är jämförelseinkomsten i sjuk- och föräldraförsäkringen
              som nu tas bort. Det är egentligen otroligt att det har varit
              på det sätt som det har varit tidigare. Därför är det också en
              bra åtgärd.
            </seg>
          </u>
          <u>
            <seg>
              Den fjärde punkten handlar om att föräldraförsäkringen ska beräknas
              mer lika. Nu är det ju så att föräldrapenningen beräknas på 365
              dagar. Det ändras till att den beräknas på 260 dagar. Då förstår
              vi ju att om den beräknas på färre dagar får man mer per dag om
              man är föräldraledig och borta från arbetet. Det är som sagt oerhört
              viktigt för kvinnor som vill starta och driva företag.
            </seg>
          </u>
          <u>
            <seg>
              Den femte punkten gäller högkostnadsskyddet för sjuklönekostnader,
              som Helena Rivière också tog upp. Där är det viktigt att säga
              att har man ett litet företag med tre, fyra eller fem anställda
              och de är mycket borta har man det väldigt svårt, eftersom vi
              fortfarande har de här fjorton dagarna som man som företagare
              betalar för dem som är sjuka. Är det då anställda som är borta
              väldigt mycket betyder ju det att det blir en oerhört hög kostnad
              för företagaren. Det frestar på en liten företagare, vill jag
              påstå. Nu kommer detta att beräknas så att det blir ett högkostnadsskydd
              för utgifterna för sjukfrånvaron. Det innebär att det går att
              budgetera den årliga kostnaden, och det underlättar för en företagare.
            </seg>
          </u>
          <u>
            <seg>
              När vi nu har antagit dessa fem punkter är det en punkt som ska
              utredas ytterligare. Eftersom jag är en av representanterna för
              Centerkvinnorna här i riksdagen vill jag verkligen påstå att den
              punkten är minst lika viktig, nämligen punkten om att havandeskapspenningen
              ska utredas. I dag är det inte möjligt för en kvinnlig företagare
              som inte kan utföra sitt jobb att få havandeskapspenning i avvaktan
              på att hon ska föda barn. Det innebär näst intill en kränkning,
              och nu ska möjligheten att också kvinnliga företagare ska få havandeskapspenning
              utredas.
            </seg>
          </u>
          <u>
            <seg>
              Vi har nu genomfört reformerna som underlättar för företagare
              inom trygghetssystemet, både sjukförsäkringsdelen och den arbetsmarknadspolitiska
              delen. Tänk om en tredjedel av alla våra småföretagare, tack vare
              att de känner trygghet, i dag skulle anställa en person. Då skulle
              vi få 300 000 nya jobb. Jag är övertygad om att de reformer som
              vi nu har debatterat och som vi senare kommer att besluta om kommer
              att innebära att vi får många fler arbetstillfällen i vårt land,
              vilket inte minst kommer att gynna våra ungdomar.
            </seg>
          </u>
          <u>
            <seg>
              Herr talman! Jag yrkar bifall till förslaget i betänkandet.
            </seg>
          </u>
          <note>
            I detta anförande instämde Annika Qarlsson (c).
          </note>
          <note>
            Överläggningen var härmed avslutad.
          </note>
          <note>
            6 § Nationell sfi-bonus
          </note>
          <note>
            Föredrogs
          </note>
          <note type="speaker">
            Anf. 13 LUCIANO ASTUDILLO (s):
          </note>
          <u>
            <seg>
              Herr talman! I dag ska vi debattera ett eventuellt införande
              av en så kallad nationell sfi-bonus. Det här är en av de sista
              debatterna i arbetsmarknadsutskottets regi innan sommaruppehållet,
              och det är en av de sista debatterna för den här mandatperioden.
              I alla fall är det här troligtvis den sista jag deltar i. Jag
              vill därför inledningsvis tacka mina politiska motståndare för
              dessa fyra år. Det har varit långa, intensiva och händelserika
              år.
            </seg>
          </u>
          <u>
            <seg>
              Nu ska vi gå till val. Har löftet om fler jobb uppfyllts? Har
              löftet om att bryta utanförskapet uppfyllts? Har vi i det rödgröna
              samarbetet gjort vår hemläxa och byggt upp ett trovärdigt alternativ?
              Det är det som står på spel den 19 september. Tack för de här
              fyra åren!
            </seg>
          </u>
          <u>
            <seg>
              Herr talman! På många sätt kan man säga att införandet av den
              nationella sfi-bonusen kännetecknar alliansregeringens sammantagna
              hantering av svensk arbetsmarknadspolitik under dessa fyra år.
              Samma ideologiska skygglappar som ligger till grund för jobbskatteavdrag
              och försämringar i a-kassan finns också när sfi-bonusen genomförs.
              Idén är att om man bara lägger till lite ekonomiska drivkrafter,
              ökar klyftan mellan dem som har och dem som har lite mindre, kommer
              det att lösa allt.
            </seg>
          </u>
          <u>
            <seg>
              Den utvärdering som har gjorts på området visar att det här inte
              har gett resultat. Även om det är för tidigt att dra slutsatser
              än visar det försök som regeringen själv inledde på området att
              man inte har lyckats. Sfi-bonusen har hittills inte lett till
              att fler lärt sig svenska språket snabbt. Det innebär att man
              i praktiken premierar dem som tidigare redan klarat svenskan snabbare
              med 12 000 kronor, det vill säga ger mer till dem som har det
              lite lättare för sig. Det här kännetecknas av samma brådska och
              bristande analys som hanteringen av a-kassan, som vi har debatterat
              så många gånger under mandatperioden. En halv miljon människor
              trängdes ut innan krisen. Bara 10 procent av dem som nu har en
              inkomstförsäkring får 80 procent av tidigare intjänad lön i ersättning.
            </seg>
          </u>
          <u>
            <seg>
              Det är fråga om bristande analys och ovilja att invänta den utredning
              som man själv tillsatte när man körde i gång ett försök på området.
              Låt oss pröva oss fram, sade regeringen. Låt oss se om det fungerar.
              IFAU fick i uppdrag att titta på detta. De konstaterade att hitintills,
              även om det är tidigt att fälla den slutgiltiga domen, ger det
              inte resultat. Det är samma iver, samma bristande analys, samma
              hattande och rattande.
            </seg>
          </u>
          <u>
            <seg>
              Det är också fråga om samma kollektivistiska syn som finns i
              jobbgarantin för unga, det vill säga att behandla alla exakt lika.
              Det spelar ingen roll att vi människor är olika, har olika behov
              och förutsättningar för att komma i arbete. Ungdomar kan ibland
              ha kort väg till jobb och behöver lite stöd, medan andra saknar
              grundläggande utbildning. Så är det också bland dem som är nyanlända.
              En del har akademiska examina och lång arbetslivserfarenhet med
              sig. Andra är kanske till och med analfabeter. Men här behandlas
              alla lika. Alla ska sättas in i samma ram.
            </seg>
          </u>
          <u>
            <seg>
              Det är också samma bristande syn på att kvalitet faktiskt spelar
              roll. När vi har begränsat med resurser måste vi prioritera. Det
              är vad politiken handlar om. Här väljer regeringen, trots att
              man inte är klar med försöksperioden, att prioritera att fortsätta
              att ge dem som klarar svenska språket mer resurser, i stället
              för att prioritera resurserna så att fler klarar svenska språket,
              genom att specialisera undervisningen i svenska för invandrare
              ännu mer, yrkesanpassa den ännu mer, individualisera den ännu
              mer än i dag. Det är ett politiskt vägval.
            </seg>
          </u>
          <u>
            <seg>
              Det här kokar ned i det jag tycker är det mest talande för den
              här regeringen, nämligen en ganska snäv och platt syn på människor
              i största allmänhet. Låt mig fråga er som tycks tro att sfi-bonusen
              kommer att lösa den stora utmaningen: Har ni någonsin mött en
              lågutbildad, kanske rent av en analfabet, som har kommit till
              vårt land? Har ni pratat med henne eller honom? Har ni frågat
              dem hur det är, hur de jobbar för att nå språket? Jag har gjort
              det flera gånger. Ett av de starkaste minnena jag bär med mig
              är när jag besökte Malalaiskolan i Malmö. Det är en folkhögskola
              som jobbar just med analfabeter. Där fanns en grupp kvinnor från
              Afghanistan, med noll års skolgång, som varken kunde skriva eller
              läsa på sitt eget modersmål pashto. De ska in i sfi-bonussystemet.
              Ingen av dem kommer att nå bonusen.
            </seg>
          </u>
          <u>
            <seg>
              Har ni någonsin mött någon som kanske har en akademisk erfarenhet
              från ett annat land med sig och som siktar på att här i Sverige
              utveckla sig och förkovra sig, skaffa sig en utbildning här på
              en högskola eller ett universitet? Det har jag sett på nära håll.
              Min far klarade sfi:n ganska snabbt. Han sökte in på universitet,
              läste och ansträngde sig. Jag har senare i livet gått igenom högskoleböckerna
              och sett att för nästan vart tredje ord finns samma ord på spanska
              antecknat. Han hade suttit med ett lexikon för att kunna förstå
              och översätta den litteratur han fick på svenska till sitt modersmål.
            </seg>
          </u>
          <u>
            <seg>
              Så är det. Så svårt kan det vara att komma till ett nytt land,
              bryta upp och erövra ett nytt språk. Så komplext är det. Det försöker
              den här regeringen lösa med sfi-bonus. Hitintills ger det inga
              resultat.
            </seg>
          </u>
          <u>
            <seg>
              Vägen till att erövra svenska språket kan vara lång och svår.
              Och där förenas vi: Det är en grundläggande nyckel för att komma
              i jobb. Därför måste mer ansträngningar sättas in för att människor
              snabbt och tidigt, utifrån sina olikheter och sina behov, ska
              ges rätt förutsättningar att lära och komma så långt som möjligt
              utifrån sina egna förutsättningar.
            </seg>
          </u>
          <u>
            <seg>
              De ökade klyftor, den brådska, den bristande analys och den platta
              kollektivistiska syn som ni använder kommer inte att lösa nyanländas
              behov av att lära sig språket. Det kommer inte heller att leda
              till att fler får ett arbete. När vi analyserar hela mandatperioden
              kan vi konstatera att ökade klyftor, brådska, bristande analys
              och en ganska platt och kollektivistisk syn på svenskar inte heller
              har lett till fler i arbete.
            </seg>
          </u>
          <u>
            <seg>
              Det behövs en ny färdriktning för Sverige som sätter jobben före
              ökade klyftor.
            </seg>
          </u>
          <u>
            <seg>
              Jag vill för det rödgröna samarbetets räkning yrka avslag på
              propositionen.
            </seg>
          </u>
          <note type="speaker">
            Anf. 14 EVA OLOFSSON (v):
          </note>
          <u>
            <seg>
              Herr talman! Jag vill från Vänsterpartiets sida, som en del i
              det rödgröna samarbetet, också yrka avslag på propositionen.
            </seg>
          </u>
          <u>
            <seg>
              Jag instämmer helt och hållet i vad Luciano Astudillo sade. Man
              lägger fram ett förslag som gynnar dem som redan har bäst resurser
              och som inte ser människors olika livssituationer.
            </seg>
          </u>
          <u>
            <seg>
              Det är en bonus som i första hand kommer att ge stimulans till
              och tillfalla dem som redan har de bästa resultaten, som redan
              befinner sig på de ställen där den bästa sfi-undervisningen, den
              bästa individuellt anpassade undervisningen och de bästa pedagogerna
              finns, som redan har med sig studievana och kanske en högskoleutbildning
              i bagaget, som kommer från länder med ett latinskt alfabet som
              gör det lättare att lära sig svenska.
            </seg>
          </u>
          <u>
            <seg>
              Det är orimligt att skapa ett bonussystem där nyanlända premieras
              eller går miste om pengar och bonus utifrån faktorer som de själva
              inte alltid kan påverka, som vilket land de kommer ifrån, vad
              de har med sig av utbildning och studievana, om det finns behöriga
              sfi-lärare eller hur kommunerna organiserar sfi-utbildningen.
            </seg>
          </u>
          <u>
            <seg>
              Vi vill i stället använda resurserna till att öka kvaliteten
              i undervisningen och ytterligare anpassa den utifrån individens
              behov och förutsättningar.
            </seg>
          </u>
          <u>
            <seg>
              Det var en massa remissinstanser som ifrågasatte om det gick
              att skapa ett rättvist bonussystem eftersom människor har så olika
              bakgrunder och förutsättningar. Jag tänkte ta ett konkret exempel.
            </seg>
          </u>
          <u>
            <seg>
              Man kan tänka sig en man som kommer från storstaden, Teheran
              eller Bagdad, som är högskoleutbildad, har haft ett kvalificerat
              jobb ett antal år och talar flytande engelska. Hans möjligheter
              att snabbt lära sig svenska är goda, och om tolv månader kommer
              han att kunna få godkänt på den mest kvalificerade kursen och
              få en hel bonus det vill säga om han inte har traumatiska krigsupplevelser
              bakom sig, har varit utsatt för tortyr eller har koncentrationssvårigheter
              och annat med sig i bagaget, för då kommer han också att få det
              svårt.
            </seg>
          </u>
          <u>
            <seg>
              Jämför det med en kvinna som kommer från Somalia, Kurdistan eller
              Afghanistan som har nästan ingen utbildning alls, som kanske inte
              kan läsa och skriva på det egna språket. Samtidigt som hon ska
              lära sig ett nytt språk har hon hela ansvaret för hem och flera
              små barn och får kanske göra avbrott i studierna för att det kommer
              ännu ett barn. Hon behöver lära sig förstå det svenska samhället.
              Hon behöver vara ett stöd för sina barn. Hon behöver lära sig
              läsa och skriva på det egna språket samtidigt som hon ska lära
              sig tala ett nytt språk och också lära sig läsa och skriva det.
              Chanserna att hon ska få bonus är väldigt små. Men om hon skulle
              klara det ska hon bara ha en halv bonus, enligt regeringen och
              Alliansen.
            </seg>
          </u>
          <u>
            <seg>
              Jag tycker att det här på ett väldigt bra sätt beskriver regeringens
              politik. Den är orättvis, den ger mer åt dem som redan har och
              den tar inte hänsyn till människors olika livsvillkor.
            </seg>
          </u>
          <u>
            <seg>
              De borgerliga partierna har ändå mage att i utskottsbetänkandet
              skriva att man vill understryka att möjligheterna att kvalificera
              sig för sfi-bonus kommer att vara desamma för alla som deltar
              i svenskundervisning för invandrare och som tillhör målgruppen.
              Det är ett citat ur betänkandet.
            </seg>
          </u>
          <u>
            <seg>
              Jag har också varit ute och träffat en del av dessa kvinnor och
              män, och fler kvinnor som håller på att läsa svenska. Jag var
              på den sfi-utbildning där man också jobbar med människor med låg
              utbildning och analfabeter, och det var när försöksbonusen var
              på gång. Det var inga hurrarop men en ganska stor oro för vad
              som kommer framöver när man ska sätta tidsgränser och mer. Kommer
              dessa kvinnor, vilket det är till nästan hundra procent, att få
              chansen att över huvud taget lära sig så mycket att de klarar
              sig i det svenska samhället och kan förstå vad barnen lär sig
              i skolan? Man beskrev det så att de många gånger kommer att stanna
              någonstans vid de kunskaper som våra barn har i andra, tredje
              eller fjärde klass.
            </seg>
          </u>
          <u>
            <seg>
              Jag har också träffat dem som har tagit sig igenom sfi men som
              har ambitionen att få en utbildning i Sverige eftersom de inte
              har med sig någon. De försöker läsa in delar av grundskolan, och
              de har väldigt lång väg att läsa in gymnasiekurserna. Jag har
              träffat dem på folkhögskolor i Göteborg, som den i Angered, den
              mångkulturella folkhögskolan och kvinnofolkhögskolan. För att
              dessa kvinnor ska komma i jobb räcker det inte bara med sfi, utan
              de måste ha en vuxenutbildning som fungerar. Men de utbildningar
              och de studiestöd vi har i dag täcker inte behoven hos de kvinnor
              som har en väldigt lång väg innan de kommer igenom till exempel
              en grundskoleutbildning eller en gymnasieutbildning.
            </seg>
          </u>
          <u>
            <seg>
              Vi anser inte att sfi-bonus löser några grundläggande problem.
              Man har till exempel inte kombinerat möjligheten att jobba och
              läsa sfi tillräckligt mycket. Vi tror inte heller att grunden
              ligger i bristande motivation utan snarare ibland i en svår och
              komplicerad livssituation. Det kan också vara en kvinnas situation
              som man inte alls tar hänsyn till, där hon har ansvar för barn
              och annat. Hon kanske kommer från en del av världen där det inte
              förutsätts att kvinnor över huvud taget yrkesarbetar utan att
              de tar hand om barnen och familjen i hemmet, och med det är det
              bra.
            </seg>
          </u>
          <u>
            <seg>
              Utvärderingarna har inte visat att det är bristande motivation
              som är det stora problemet. Där sätter man in en åtgärd som inte
              löser problemen, enligt en analys.
            </seg>
          </u>
          <u>
            <seg>
              Man har heller inte, som sades tidigare, inväntat utvärderingen
              när man permanentar försöket. Det hade annars varit bra, eftersom
              det delbetänkande som har kommit säger att det är för kort tid
              för att man ska kunna säga om det är bra eller dåligt.
            </seg>
          </u>
          <u>
            <seg>
              Vi vill göra en satsning på sfi-undervisning som är mer yrkesanpassad
              och mer anpassad till människors olika bakgrunder och behov än
              den är i dag. Den måste vara flexibel i tid och rum. Det måste
              vara möjligt att kombinera svenskundervisning och arbete eller
              praktik på ett bättre sätt. Man måste också ta med sig de kunskaper
              vi har om kvinnors speciella situation när man lägger upp utbildningen.
              Vi vill se ett språklyft utifrån individens behov, förkunskaper
              och utgångspunkter. Vi tycker att det är väldigt bra att folkhögskolorna
              också får gå in och ha sfi-undervisning.
            </seg>
          </u>
          <u>
            <seg>
              Men jag vill understryka att det inte räcker med sfi. Människor
              måste ha möjlighet att gå vidare. Många får inte en utbildning
              genom att bara ha lärt sig svenska om de inte har en utbildning
              med sig i bagaget. Vi måste också satsa på vuxenutbildning och
              möjligheter att klara ekonomin under vuxenutbildningen som gör
              att man verkligen kan ta ett jobb.
            </seg>
          </u>
          <note type="speaker">
            Anf. 15 ULF HOLM (mp):
          </note>
          <u>
            <seg>
              Herr talman! Jag ska börja med att yrka avslag på propositionen
              och bifall till reservationen som är gemensam för Socialdemokraterna,
              Vänstern och Miljöpartiet.
            </seg>
          </u>
          <u>
            <seg>
              Vi har behandlat den här frågan tidigare när regeringen föreslog
              att man skulle införa en försöksverksamhet. Det är därför lite
              förvånande att man inte ens hinner avsluta försöksverksamheten
              innan man bestämmer sig för att göra det hela permanent. Det är
              en av de huvudinvändningar jag själv har. Det kan vara nödvändigt
              med försöksverksamhet för vissa saker som man vill pröva innan
              man gör dem permanenta i hela Sverige, men då måste man också
              ta hänsyn till resultatet av försöksverksamheten. Det bortser
              regeringen helt och hållet från.
            </seg>
          </u>
          <u>
            <seg>
              Den delutvärdering från Institutet för arbetsmarknadspolitisk
              utvärdering som kom i januari i år visar att det inte finns någon
              säkerställd skillnad alls mellan försöks- och jämförelsekommunerna.
              Det borde man ta till sig innan man permanentar denna verksamhet,
              eller man kunde åtminstone göra ändringar i regelverket innan
              man permanentar detta. Men det tycks som om den borgerliga regeringen
              inte ser detta, utan man vill bara så fort som möjligt införa
              något permanent.
            </seg>
          </u>
          <u>
            <seg>
              Det finns väldigt många problem med sfi-bonusen. Det går det
              inte att bortse från. Redan innan man fattade beslut om försöksverksamheten
              var det många remissinstanser som var väldigt kritiska till införandet,
              framför allt baserat på det viktiga att vi människor är olika.
              Vi kommer från olika utgångspunkter, och vi befinner oss i olika
              skeden i livet. Det måste man ta hänsyn till. Då kan man inte
              införa ett bonussystem som bortser från alla dessa viktiga parametrar,
              men det är vad man gör här.
            </seg>
          </u>
          <u>
            <seg>
              Vi är olika som människor. En person som kommer från ett land
              med latinskt alfabet har det naturligtvis lite enklare. Det är
              naturligtvis enklare för den som har en universitets- eller högskoleutbildning
              i sitt hemland att kunna tillgodogöra sig ett nytt språk. Man
              kan inte bortse från det. Det är betydligt svårare för en person
              som har bristande utbildning från sitt hemland eller inte ens
              har gått i skola. Det måste man givetvis ta hänsyn till.
            </seg>
          </u>
          <u>
            <seg>
              I stället för att satsa på bonus bör man satsa pengarna på att
              höja kvaliteten och se på människornas olika kvaliteter och hur
              man kan hjälpa dem bäst för att nå målet att så många som möjligt
              ska lära sig svenska och komma in i ett arbete. Det är själva
              målsättningen. Men målet tycks inte vara det viktigaste för den
              borgerliga regeringen utan det är medlet, och medlet i det här
              fallet är fel.
            </seg>
          </u>
          <u>
            <seg>
              För tre år sedan var de som deltog i sfi framför allt personer
              med thailändskt, arabiskt eller somaliskt modersmål. De har svårare
              att lära sig svenska också, beroende på språkets natur. Då måste
              man naturligtvis satsa på att anpassa sfi-undervisningen till
              just denna målgrupp. Det är en målgrupp som kan skilja sig från
              år till år beroende på att det är olika personer som kommer till
              Sverige i en flyktingsituation. Det kan vi svårligen styra över,
              men vi måste givetvis ta hänsyn till det.
            </seg>
          </u>
          <u>
            <seg>
              Vi från De rödgröna menar att sfi-undervisningen måste vara mer
              yrkesanpassad, specialiserad och individualiserad än den är i
              dag. Undervisningen bör vara flexibel i både tid och rum, och
              möjligheten att kombinera svenskundervisning med arbete eller
              praktik måste förbättras. Det är ett sätt att ytterligare motivera
              deltagarna i stället för en, som det nu är, godtyckligt utformad
              bonus. Vi vill helt enkelt se ett språklyft med individens behov
              och förkunskaper som utgångspunkt inte bonus som utgångspunkt,
              som den borgerliga majoriteten vill.
            </seg>
          </u>
          <u>
            <seg>
              Slutligen vill jag i denna den sista planerade debatten för arbetsmarknadsutskottet
              tacka utskottets alla ledamöter för ett trevligt arbete. Tyvärr
              har det varit mindre bra förslag från majoriteten, men det har
              varit roligt att debattera med er. Jag tror att vi nog kan säga
              att vi har gjort det sakligt och med gott hjärta, och vi har haft
              ett bra samarbete i utskottet. Jag vill också tacka utskottets
              kansli för ett väldigt bra arbete under den här mandatperioden.
            </seg>
          </u>
          <note type="speaker">
            Anf. 16 REZA KHELILI DYLAMI (m):
          </note>
          <u>
            <seg>
              Herr talman! Vänsterpartiet talar om folk som kommer från Kurdistan.
              Problemet är att det inte finns något land som heter Kurdistan.
              Det finns fyra delar och folkgrupper. Det är bra att ha exakt
              information när man debatterar.
            </seg>
          </u>
          <u>
            <seg>
              Det talas också mycket om sfi-bonus. Det är både fina och kloka
              ord som våra vänner säger, men mycket är bara sådant de har hört.
              Man har ingen erfarenhet själv egentligen.
            </seg>
          </u>
          <u>
            <seg>
              Nu ska jag gå in på det anförande jag hade tänkt hålla och återkommer
              till oppositionens frågor senare, då jag gärna svarar på dem.
            </seg>
          </u>
          <u>
            <seg>
              De senaste åren har tydligt visat att tidigare invandrings- och
              flyktingmottagande i Sverige inte har varit någon framgångshistoria.
              Detta ska vi ändra på. Vi har förslag om det här. Vi måste och
              håller på att bryta kollektiviseringen av grupper som kommer till
              Sverige. Varje individ måste få de förutsättningar han eller hon
              behöver för att komma in i det svenska samhället. Det är väldigt
              viktigt.
            </seg>
          </u>
          <u>
            <seg>
              Jag har själv genom åren träffat många invandrare. Det är personer
              från samma land som jag själv och personer med andra nationaliteter
              folk som pratar pashto, urdu eller andra språk. För dem är det
              normalt att söka sig till någon invandrare som sitter i riksdagen
              för att diskutera sin situation. De visar klart och tydligt att
              något är fel, och vi är tvungna att förändra något. Därför införde
              vi den försöksverksamhet som vi nu diskuterar.
            </seg>
          </u>
          <u>
            <seg>
              En försöksverksamhet med sfi-bonus har pågått sedan den 1 oktober
              i 13 kommuner. Vi föreslår nu en prestationsbaserad sfi-bonus
              som ska gälla för samtliga kommuner i landet.
            </seg>
          </u>
          <u>
            <seg>
              Vad är då skälet till att vi föreslår det? Jo, en sfi-bonus kommer
              att stimulera fler nyanlända invandrare att börja studera svenska.
              En bonus leder dessutom till att man anstränger sig mer för att
              snabbare lära sig språket. Därmed förbättrar man sina möjligheter
              att få ett arbete. Som alltid är nämligen arbete svaret på hur
              man bäst kan integreras och finna sin plats i samhället.
            </seg>
          </u>
          <u>
            <seg>
              Är det verkligen så viktigt att kunna göra sig förstådd på svenska?
              Svaret är: Javisst, det är det. Undervisning i svenska är helt
              centralt för ett bra flyktingmottagande och en smidig integration
              av nyanlända flyktingar och invandrare. Att behärska det svenska
              språket är som sagt kanske den allra viktigaste framgångsfaktorn
              för att få ett arbete, men det är även helt avgörande för att
              kunna leva ett självständigt liv, ha kontakt med det svenska samhället
              och dess myndigheter.
            </seg>
          </u>
          <u>
            <seg>
              Vi vet av erfarenhet att det svenska språket är livsavgörande
              för många. De som behärskar det svenska språket sitter på en nyckel
              till framtiden.
            </seg>
          </u>
          <u>
            <seg>
              Herr talman! Givetvis räcker det inte med att bara dela ut en
              bonus för att komma till rätta med problemen i sfi-undervisningen.
              Vi har också satsat på att höja lärarnas kompetens och att sätta
              tydligare mål i kursplanen. Till exempel genomförs obligatoriska
              nationella slutprov i sfi för alla studerande. Dessa ska vara
              ett stöd vid betygssättningen och utgöra en del av betygsunderlaget.
            </seg>
          </u>
          <u>
            <seg>
              Men vi måste också ställa krav på att nyanlända själva tar stort
              ansvar och lägger ned ett hårt arbete på att faktiskt lära sig
              svenska. I normalfallet tar det nämligen betydligt längre tid
              mellan start- och slutdatum för sfi-studenterna än vad som är
              motiverat. En stor del av sfi-studenterna gör avbrott i studierna,
              och stor tidsvinst skulle göras om antalet avbrott blir mindre
              och kortare.
            </seg>
          </u>
          <u>
            <seg>
              Herr talman! Alliansens syn på integrationspolitik skiljer sig
              från oppositionens. Vi ser och välkomnar individers olikheter,
              precis som våra vänner faktiskt pratade om nu. Jag undrar varför
              förslagen om en förändring av sfi inte har kommit tidigare till
              kammarsalen, under alla de år när ni hade möjligheter att påverka
              och rätta till det här.
            </seg>
          </u>
          <u>
            <seg>
              Vi välkomnar, som sagt, att alla ska kunna stå på egna ben och
              inte vara bidragsberoende. Det kan vara ett direkt svar till Luciano
              som har frågat om alla ska vara fattiga, svaga och så vidare.
              Vi vill verkligen tvärtom. Vi vill att folk ska kunna påverka
              sitt eget liv.
            </seg>
          </u>
          <u>
            <seg>
              Jag träffade i går en person från ett företag i Västerås. Han
              kom till Sverige 1975. Han påstod att han lärde sig svenska inom
              sex månader. Då fanns det ingen ordbok eller något annat hjälpmedel
              för att lära sig svenska.
            </seg>
          </u>
          <u>
            <seg>
              Jag har träffat en taxichaufför som har jobbat i ett taxibolag.
              Han har bott i Sverige i över 13 år. De försöker skicka tillbaka
              honom för att han ska kunna läsa svenska. Han säger: Tyvärr, jag
              har inte bättre möjligheter i dag. Jag vill gärna kunna jobba.
              Jag har lärt mig svenska under dessa år. Behöver jag verkligen
              gå tillbaka till att sitta i skolan tillsammans med folk som har
              börjat lära sig svenska för sex, åtta eller tio månader sedan?
              Det blir väldigt jobbigt för mig att presentera mig och säga att
              jag har bott i Sverige i 20 år och att jag kommer att börja läsa
              sfi igen.
            </seg>
          </u>
          <u>
            <seg>
              Man ska se var felet finns och vad felet var.
            </seg>
          </u>
          <u>
            <seg>
              En del nyanlända invandrare som saknar svenskkunskaper deltar
              dock inte i någon formell utbildning i svenska. För en snabb integration
              är det önskvärt att så många som möjligt lär sig tillräckligt
              bra svenska för att kunna delta i arbetslivet och fungera i samhället.
              Det är också angeläget att tiden i sfi inte blir längre än nödvändigt.
            </seg>
          </u>
          <u>
            <seg>
              Att ha ett arbete kan i sig fungera som ett bra sätt att tillägna
              sig svenska, och kunskaper i svenska är inte alltid nödvändiga
              för att få ett arbete. Men för de flesta är språkkunskaper av
              stor betydelse för att man över huvud taget ska kunna bli en del
              av arbetsgemenskapen.
            </seg>
          </u>
          <u>
            <seg>
              Vidare är det ett samhällsintresse att alla som bor i Sverige
              har tillräckliga kunskaper i svenska för att inte hamna i utanförskap.
              Det är särskilt viktigt att nå de kvinnor som varken arbetar eller
              studerar och förhindra att de isoleras från omgivningen eller
              far illa på grund av att de inte kan ta till vara sina rättigheter.
              För dessa kvinnor är deltagande i sfi av särskild betydelse.
            </seg>
          </u>
          <u>
            <seg>
              I dag är drygt 50 procent av de sfi-studerande kvinnor. Trots
              detta finns det kvinnor som inte deltar i sfi av familjeskäl.
              Vår införda bonus kan bidra till att öka familjens intresse av
              att kvinnan studerar. Genom sfi får de studerande förutom språkkunskaper
              även möjligheter till sociala kontakter, bättre kunskap om samhället
              och större möjligheter att bli självförsörjande. Bonusen kan även
              motivera fler män att studera sfi och att fullfölja studierna
              i sfi och därmed förbättra sin ställning på arbetsmarknaden på
              längre sikt.
            </seg>
          </u>
          <u>
            <seg>
              Sfi-bonusen, som i dag omfattar 13 kommuner, bör alltså utvidgas
              till att omfatta samtliga landets kommuner. En nationell reform
              om sfi-bonus innebär att nyanlända invandrare i hela landet får
              samma stimulans att lära sig svenska snabbare. En sfi-bonus bör
              även kunna motivera nyanlända invandrare att påbörja sfi så snart
              som möjligt och förbättra deras närvaro i utbildningen och leda
              till extra ansträngningar för att de snabbt ska nå godkänd nivå
              i studierna.
            </seg>
          </u>
          <u>
            <seg>
              Herr talman! Vilka ska då kunna få sfi-bonus? Jo, nyanlända i
              åldern 1864 år ska kunna komma i fråga för bonusen. Den berörda
              kommunen ska informera de nyanlända som omfattas av lagen om förutsättningar
              och villkor för att få sfi-bonus. Kommunerna ska vidare besluta
              om och betala ut sfi-bonus efter skriftlig ansökan från den nyanlände
              hos den kommun där han eller hon är folkbokförd. Ansökan ska ha
              kommit in till kommunen inom tre månader från den dag då minst
              betyget Godkänd i sfi har uppnåtts, och staten bör ersätta kommunerna
              för kostnader för utbetald sfi-bonus och för deras administrativa
              kostnader.
            </seg>
          </u>
          <u>
            <seg>
              Införandet av en sfi-bonus förväntas medföra en massa positiva
              effekter för såväl nyanlända invandrare, det vill säga på individnivå,
              som samhället som helhet.
            </seg>
          </u>
          <u>
            <seg>
              Syftet med sfi-bonus är, som sagt, primärt att stimulera till
              ökat deltagande i sfi, till snabbare studiestart, till snabbare
              fullföljd utbildning och i förlängningen till snabbare inträde
              på arbetsmarknaden.
            </seg>
          </u>
          <note>
            Med detta yrkar jag bifall till förslaget i betänkandet och avslag
            på reservationen.
          </note>
          <note>
            Ajournering
          </note>
          <note>
            Kammaren beslutade kl. 13.56 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 17 TREDJE VICE TALMANNEN:
          </note>
          <u>
            <seg>
              Vi övergår nu till dagens frågestund. Jag vill hälsa statsrådet
              Mats Odell, justitieminister Beatrice Ask, statsrådet Åsa Torstensson,
              integrations- och jämställdhetsminister Nyamko Sabuni och statsrådet
              Ewa Björling välkomna.
            </seg>
          </u>
          <u>
            <seg>
              Utanförskapet
            </seg>
          </u>
          <note type="speaker">
            Anf. 18 VERONICA PALM (s):
          </note>
          <u>
            <seg>
              Fru talman! Jag vill ställa en fråga av allmänpolitisk karaktär
              till Mats Odell. Regeringen gick till val på att minska utanförskapet.
              Det var det löfte ni gav till väljarna. Nu kan vi se resultatet.
              Bidragen ökar, och jobben försvinner.
            </seg>
          </u>
          <u>
            <seg>
              Det är 121 dagar kvar till valet. Då kan det vara dags att börja
              summera. Mellan slutet av 2008 och slutet av 2009 har socialbidragskostnaderna
              ökat med 20 procent. Under förra året ökade de totala kostnaderna
              för socialbidrag med 9 miljarder kronor, och 90 procent av landets
              kommuner har ökade kostnader för socialbidrag. Utanförskapet har
              ökat med 70 000 personer.
            </seg>
          </u>
          <u>
            <seg>
              Det, Mats Odell, är bokslutet för din regering. Resultatet har
              blivit att vi ser hur ett Bidragssverige växer fram i spåren av
              en borgerlig regerings politik. Utanförskapet ökar, och jobben
              försvinner.
            </seg>
          </u>
          <u>
            <seg>
              Vallöftet blir som ett fotografi, där vi bara ser negativet,
              där bilden och löftena försvinner. Allt blev tvärtom.
            </seg>
          </u>
          <u>
            <seg>
              Min fråga blir: På vilket sätt har den här regeringens arbete
              minskat utanförskapet?
            </seg>
          </u>
          <u>
            <seg>
              Jag kan inte se det, så min fråga måste bli: På vilket sätt har
              ökade klyftor minskat utanförskapet?
            </seg>
          </u>
          <note type="speaker">
            Anf. 19 Statsrådet MATS ODELL (kd):
          </note>
          <u>
            <seg>
              Fru talman! Det här är en fråga som Socialdemokraterna ständigt
              ställer. Den utgår från att allting är business as usual från
              valet 2006.
            </seg>
          </u>
          <u>
            <seg>
              Det Veronica Palm och hennes parti uppenbarligen har missat är
              att inte bara Sverige utan hela världen har genomlevt en finanskris
              som ännu inte är överstånden. De kalkyler som gjordes pekade på
              att ungefär 300 000 människor skulle förlora sina jobb i Sverige
              på grund av krisen. Så har det inte blivit.
            </seg>
          </u>
          <u>
            <seg>
              Dess bättre är det betydligt färre. Det är kanske 100 000 som
              förlorar sina jobb på grund av den här krisen.
            </seg>
          </u>
          <u>
            <seg>
              Det leder naturligtvis till att det uppstår belastning på olika
              socialförsäkringssystem. Det är därför de finns. Det finns inget
              annat OECD-land som har så kraftfulla automatiska system som träder
              in i en sådan här kris som dem vi har i Sverige.
            </seg>
          </u>
          <u>
            <seg>
              Vi har i dag på regeringssammanträdet haft kommissionären Almunia
              på besök som har beskrivit Sverige som den bästa eleven i klassen
              när det gäller att hantera inte bara finanskrisen utan också de
              sociala frågorna runt denna.
            </seg>
          </u>
          <u>
            <seg>
              Socialbidragskostnaderna har ökat. Det är alldeles riktigt. Det
              är kommunerna som har dem. Det Veronica Palm glömmer bort är att
              regeringen, via beslut här i riksdagen så småningom, skjuter till
              17 miljarder kronor till kommunsektorn bara i år, bland annat
              för att den ska klara av detta och se till att välfärdens kärna
              fungerar också under en sådan här djup kris.
            </seg>
          </u>
          <u>
            <seg>
              Krisen är ännu inte över. Vi har fortfarande hot. Från att ha
              varit en finanskris blir det nu en skuldkris. Det är ett antal
              länder som vi kan räkna upp. De har det gemensamt att det är Veronica
              Palms partikamrater som regerar i de länderna. Det är kanske inte
              den enda förklaringen, men det finns i alla fall med.
            </seg>
          </u>
          <u>
            <seg>
              Det Sverige har gjort på det här området får omvärldens mycket
              positiva bedömning. Socialdemokraterna har en annan uppfattning.
            </seg>
          </u>
          <note type="speaker">
            Anf. 20 VERONICA PALM (s):
          </note>
          <u>
            <seg>
              Fru talman! Det blir svårt att debattera med någon som inte vill
              försvara sin egen politik. Ja, vi har haft en ekonomisk lågkonjunktur
              i hela världen. Men Sverige har tagit sig sämre ut ur den än jämförbara
              länder.
            </seg>
          </u>
          <u>
            <seg>
              Vi har haft en regering som har valt att stillasittande titta
              på när den ekonomiska krisen rullar in över Sverige och blir en
              jobbkris, när jobbkrisen tillåts vältra sig in i välfärden och
              bli en välfärdskris. Det är det Sverige vi har i dag.
            </seg>
          </u>
          <u>
            <seg>
              Dessutom har man fattat medvetna politiska beslut som kastar
              ut sjuka människor ur sjukförsäkringen, som pressar ut löntagare
              ur a-kassan och som straffbeskattar landets pensionärer. Det är
              den politik som ni har försökt möta lågkonjunkturen med.
            </seg>
          </u>
          <u>
            <seg>
              Då måste min fråga fortsatt bli: Kan väljarna förvänta sig mer
              av samma medicin? Är det mer av ökad ojämlikhet som ska lösa Sveriges
              problem?
            </seg>
          </u>
          <note type="speaker">
            Anf. 21 Statsrådet MATS ODELL (kd):
          </note>
          <u>
            <seg>
              Fru talman! Jag tror att Veronica Palm ska kontrollera sina fakta
              lite bättre. Hon säger att Sverige har kommit sämre ut än andra
              länder. Vilka länder? Det är inte sant. Det stämmer inte. Det
              finns inget annat land som har gått ur den här krisen med så starka
              statsfinanser.
            </seg>
          </u>
          <u>
            <seg>
              När vi tog över efter Socialdemokraterna hade vi en statsskuld
              som var ungefär 46 procent av bruttonationalprodukten. Den är
              i dag 3839 procent. Alla nyckeltal pekar på att det som vi har
              gjort under den här krisen har varit ändamålsenligt.
            </seg>
          </u>
          <u>
            <seg>
              Jag beklagar att det finns personer i socialförsäkringssystemen
              som har kommit i kläm. Det är sådant som har rättats till. Det
              får inte förekomma att sjuka människor ska jagas ut, och det kommer
              inte att ske framöver.
            </seg>
          </u>
          <u>
            <seg>
              Det är viktigt att se till att den offentliga sektorn utstrålar
              värme och empati. Människor ska kunna känna sig trygga när de
              förlorar sina jobb eller blir sjuka. Det är något som den här
              alliansen kommer att se till också framöver.
            </seg>
          </u>
          <note>
            Kartläggning av islamister
          </note>
          <note type="speaker">
            Anf. 22 MEHMET KAPLAN (mp):
          </note>
          <u>
            <seg>
              Fru talman! Min fråga går till statsrådet Nyamko Sabuni. Jag
              läser: Jag beställer den här kartläggningen av islamistiska miljöer
              och organisationer som rekryterar, för vi behöver veta mer och
              för att få veta måste det göras i form av en beställning till
              Säpo.
            </seg>
          </u>
          <u>
            <seg>
              Det sade integrationsminister Nyamko Sabuni i samband med att
              hon talade vid Folk och Försvars rikskonferens i Sälen.
            </seg>
          </u>
          <u>
            <seg>
              Hon hade redan gett Ungdomsstyrelsen i uppdrag att kartlägga
              hur islamister som vill lämna våldsbenägna extremistiska rörelser
              ska kunna få hjälp att hitta ut, ungefär som nynazister som får
              stöd för att bryta med sina organisationer.
            </seg>
          </u>
          <u>
            <seg>
              När man läser i det uppdrag som Ungdomsstyrelsen har fått kan
              man inte se någonting som handlar om islamister, det som Nyamko
              Sabuni sagt gång på gång, senast i en radiointervju i början av
              veckan.
            </seg>
          </u>
          <u>
            <seg>
              Jag undrar: Var får Nyamko Sabuni sina uppgifter från att det
              just är islamister som man ska leta efter?
            </seg>
          </u>
          <note type="speaker">
            Anf. 23 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Fru talman! Det stämmer det som Mehmet Kaplan säger. Regeringen
              har beställt en sammanställning av våldsamma islamistiska miljöer.
              Det är ett arbete som är ett led i att försvara vår demokrati.
              Det är därför vi sammanställer våldsamma miljöer, precis som vi
              sammanställer vitmaktmiljöer och vänsterextrema miljöer. Vi menar
              att också de våldsamma islamistiska miljöerna behöver sammanställas.
            </seg>
          </u>
          <u>
            <seg>
              Det är ett sätt att få bra kunskap för att debatten ska kunna
              vara nyanserad. Vi har också indikationer på att unga människor
              rekryteras till krigsländer, där de begår brott. Många av de unga
              människorna hoppas jag verkligen ska komma tillbaks till Sverige
              igen, deras hemland. Då är det viktigt att veta att samhället
              finns där och kan fånga upp dem och hjälpa dem. De kommer antagligen
              att vara drabbade av trauman av olika slag.
            </seg>
          </u>
          <u>
            <seg>
              Ungdomsstyrelsen ska se om det finns möjlighet att också upprätta
              avhopparverksamhet för den gruppen unga. Men i dag har vi inte
              all information. Det är den som Säkerhetspolisen ska sammanställa
              åt oss.
            </seg>
          </u>
          <note type="speaker">
            Anf. 24 MEHMET KAPLAN (mp):
          </note>
          <u>
            <seg>
              Fru talman! Det här stämmer inte, Nyamko Sabuni. Det finns inget
              över huvud taget i uppdraget till Ungdomsstyrelsen som handlar
              om islamistiska grupper. Det här är något som statsrådet gång
              efter annan uttalar sig om i ett populistiskt försök att peka
              ut en viss grupp av människor, oavsett om de kan beskrivas som
              islamister, vanliga muslimer eller bara har en kulturell tillhörighet
              till en viss religion.
            </seg>
          </u>
          <u>
            <seg>
              Det är ett sätt att späda på den islamofobi som finns i vårt
              samhälle och som skadar så många människor. I skriftligt material
              efterfrågar man inte det som man går ut i medier och tidningar
              och låtsas att man har efterfrågat. Jag tycker att det är fel
              av ett statsråd.
            </seg>
          </u>
          <u>
            <seg>
              Här har jag uppdraget till Ungdomsstyrelsen. Jag tycker att det
              är väldigt märkligt.
            </seg>
          </u>
          <u>
            <seg>
              Jag vill ha en förklaring till varför Nyamko Sabuni gör på det
              här sättet.
            </seg>
          </u>
          <note type="speaker">
            Anf. 25 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Fru talman! Att sammanställa information om våldsamma islamistiska
              miljöer eller att upprätta avhopparverksamhet för dem som befinner
              sig i de miljöerna ser jag inte som ett sätt att skada enskilda
              människor. Det är ett sätt att skydda samhället. Det är ett sätt
              att uppmärksamma de människor som på grund av utanförskap av olika
              slag söker en gemenskap i miljöer som vi menar är odemokratiska
              och farliga. Vi måste veta vilka de människorna är. Samhället
              måste ta sitt ansvar för att ge dem stöd om de väljer att lämna
              dessa miljöer.
            </seg>
          </u>
          <u>
            <seg>
              Jag delar inte Mehmet Kaplans uppfattning att det regeringen
              gör skadar enskilda. Tvärtom ger det enskilda stöd och skyddar
              vårt demokratiska samhälle.
            </seg>
          </u>
          <note>
            Servicekontor i landsbygdskommunerna
          </note>
          <note type="speaker">
            Anf. 26 LENA OLSSON (v):
          </note>
          <u>
            <seg>
              Fru talman! Jag har en fråga till statsrådet Odell.
            </seg>
          </u>
          <u>
            <seg>
              Vi har ju sett en försämring av servicen i våra landsbygdskommuner.
              Det har skett en radikal förändring till det sämre. Det handlar
              om statlig service som absolut får effekt på den kommunala och
              privata servicen som givetvis också försämras.
            </seg>
          </u>
          <u>
            <seg>
              Det kom en utredning i november Lars Högdahls som föreslår servicekontor
              där man samordnar statlig, kommunal och privat service i alla
              landsbygdskommuner. Tillsammans med statsrådet hade vi en debatt
              strax före jul.
            </seg>
          </u>
          <u>
            <seg>
              Remisstiden har nu gått ut, så min fråga är: När kommer det ett
              förslag, Mats Odell?
            </seg>
          </u>
          <note type="speaker">
            Anf. 27 Statsrådet MATS ODELL (kd):
          </note>
          <u>
            <seg>
              Fru talman! Lena Olsson och jag hade en intressant debatt om
              detta. Vi är överens om att hela Sverige ska leva. Vi är överens
              om att det behövs statlig service överallt. Det ska gå att leva
              ett bra liv i hela Sverige.
            </seg>
          </u>
          <u>
            <seg>
              Den nya tekniken har skapat helt nya möjligheter. E-förvaltning
              är något som gör det möjligt att ge service av den här karaktären
              ganska decentraliserat.
            </seg>
          </u>
          <u>
            <seg>
              Något som också är glädjande manifesterades på landsbygdsriksdagen
              i Sunne där jag deltog. Jag vet inte om Lena Olsson var där. Där
              visade det sig att det här är en oerhört intressant sak för många
              frivilliga och det civila samhället.
            </seg>
          </u>
          <u>
            <seg>
              Det konkreta svaret på Lena Olssons fråga är att remissbehandlingen
              pågår. Remissvaren har kommit in och frågan bereds i Regeringskansliet.
              Jag kan inte säga exakt när någon produkt kommer att levereras
              från utredningen.
            </seg>
          </u>
          <note type="speaker">
            Anf. 28 LENA OLSSON (v):
          </note>
          <u>
            <seg>
              Fru talman! Beskedet är alltså att vi som bor på landsbygden
              kommer att få se en ännu större försämring. Det hade varit nödvändigt
              att ministern hade lagt fram förslaget med tanke på de försämringar
              vi har sett de senaste åren.
            </seg>
          </u>
          <u>
            <seg>
              Den nya tekniken ska vi absolut använda oss av. Men då måste
              vi ha förutsättningar. Det har skapats en digital klyfta i Sverige.
              Det är inte alla som har tillgång till detta. Det borde vara en
              självklar demokratisk rättighet.
            </seg>
          </u>
          <u>
            <seg>
              Ditt svar till landsbygdsbefolkningen och med det program som
              man hade på landsbygdsriksdagen är att det inte kommer några förslag.
            </seg>
          </u>
          <u>
            <seg>
              Jag satt alldeles intill dig på kvällen, men du kanske inte såg
              mig.
            </seg>
          </u>
          <note type="speaker">
            Anf. 29 Statsrådet MATS ODELL (kd):
          </note>
          <u>
            <seg>
              Fru talman! Jag är glad att Lena Olsson inte uppträder som tolk.
              Om detta var en tolkning av vad jag sade är det ganska fjärran
              från innehållet i det jag sade.
            </seg>
          </u>
          <u>
            <seg>
              Jag sade att de förslag som Lars Högdahl har lagt fram har remissbehandlats.
              Vi tar nu hand om de remissvaren. Jag kan inte säga när det kommer
              en produkt av detta.
            </seg>
          </u>
          <u>
            <seg>
              Att tolka det som att vi lämnar landsbygden därhän tycker jag
              är en grov överdrift.
            </seg>
          </u>
          <u>
            <seg>
              Svaret är att vi kommer att arbeta för att det ska finnas ett
              lokalt servicekontor i varje kommun. Min ambition är att Arbetsförmedlingen
              ska vara utgångspunkt för detta. Vi ska ha kommuner som värdmyndigheter;
              det är en möjlighet. Vi kommer att ha ett samarbete med lanthandeln,
              med lantbrevbärarna och andra nätverk som finns på landsbygden
              för att se till att det finns bra myndighetsservice för alla i
              hela Sverige.
            </seg>
          </u>
          <note>
            Handläggningstiderna vid brott mot barn
          </note>
          <note type="speaker">
            Anf. 30 GUSTAV NILSSON (m):
          </note>
          <u>
            <seg>
              Fru talman! Jag har en fråga till justitieminister Beatrice Ask.
              Den handlar om handläggningstiderna när det gäller brott mot barn.
            </seg>
          </u>
          <u>
            <seg>
              Utredningstiderna hos olika myndigheter är långa på vissa håll
              i landet när det gäller dessa brott. Enligt lag ska förundersökning
              vara avslutad och beslut fattat i åtalsfrågan så snart som möjligt
              och senast inom tre månader då någon är skäligen misstänkt för
              brottet.
            </seg>
          </u>
          <u>
            <seg>
              Det ska således vara en kort handläggningstid, inte minst med
              tanke på att barn ofta befinner sig i en utsatt situation i de
              här fallen.
            </seg>
          </u>
          <u>
            <seg>
              Det är stora variationer i vårt land. Det skiljer från kommun
              till kommun när det gäller hur man klarar av detta.
            </seg>
          </u>
          <u>
            <seg>
              Min fråga till justitieministern är: Vilka åtgärder är justitieministern
              beredd att vidta med anledning av väntetiderna så att vi får snabbare
              handläggning när det gäller barn som utsatts för brott?
            </seg>
          </u>
          <note type="speaker">
            Anf. 31 Justitieminister BEATRICE ASK (m):
          </note>
          <u>
            <seg>
              Fru talman! Det är naturligtvis helt oacceptabelt att rättsväsendet
              inte håller de tidsfrister som finns när det gäller utredning
              och handläggning av ärenden som rör barn. Tiden känns lång för
              ett barn.
            </seg>
          </u>
          <u>
            <seg>
              Regeringen har gett myndigheterna i uppdrag att tillsammans se
              vad man kan göra för att korta handläggningstiden i hela kedjan.
              Det gäller ju inte bara själva utredningen utan också arbetet
              i domstol. Det är viktigt att man får ett avslut på ärendet.
            </seg>
          </u>
          <u>
            <seg>
              Jag tror att det är nödvändigt att myndigheterna ser helheten
              för att man ska kunna ta tillräckligt många nya grepp för att
              korta tiderna. Vi ställer också krav på förändringar i övrigt
              när det gäller detta.
            </seg>
          </u>
          <u>
            <seg>
              I handlingsprogrammet för de kommande fyra åren säger vi i Alliansen
              att vi ska fundera över att använda kömiljardens erfarenheter
              för att uppmuntra dem som kapar köerna och kortar handläggningstiderna.
            </seg>
          </u>
          <note type="speaker">
            Anf. 32 GUSTAV NILSSON (m):
          </note>
          <u>
            <seg>
              Fru talman! Jag tycker att justitieministern ger ett positivt
              besked. Det är viktigt att vi tar ytterligare steg för att korta
              handläggningstiderna och att polis, åklagare och domstolar verkligen
              anstränger sig för att få ned väntetiderna.
            </seg>
          </u>
          <u>
            <seg>
              Det är viktigt eftersom barn ju mår illa i sådana här situationer.
              Många gånger får man kanske inte det stöd man borde få ute i kommunerna.
            </seg>
          </u>
          <u>
            <seg>
              Kortare väntetider innebär också att vi kan ställa dem som har
              begått brott till svars för sina handlingar.
            </seg>
          </u>
          <u>
            <seg>
              Våld mot barn är något som vi aldrig kan acceptera. Det besked
              som ministern ger, att vi ska snabba upp handläggningstiderna
              och vara mer effektiva, tycker jag är positivt för att vi bättre
              ska kunna hantera den här viktiga frågan.
            </seg>
          </u>
          <note type="speaker">
            Anf. 33 Justitieminister BEATRICE ASK (m):
          </note>
          <u>
            <seg>
              Fru talman! Utöver det jag nämnde om att se hur rutinerna kan
              förbättras för att korta handläggningstiderna vill jag nämna det
              arbete som bedrivs i barnahus och när det gäller metodutveckling.
              Barn eller ungdomar är inte alltid snabba med att berätta vad
              som har hänt eller duktiga på att beskriva vad som har hänt.
            </seg>
          </u>
          <u>
            <seg>
              Vi behöver kompetenshöjningar i rättsväsendet för att möta barn
              på rätt sätt och för att erbjuda en sådan miljö att det underlättar
              för barn att berätta vad de har varit med om eller sett.
            </seg>
          </u>
          <u>
            <seg>
              Det pågår en rad projekt runt om i landet utöver barnahusen.
              Det är något som vi kontinuerligt tar intryck av och ser hur vi
              kan sprida och förbättra. Det är en aspekt på att korta tiderna
              och stödja barnen i en för dem ofta väldigt besvärlig process.
            </seg>
          </u>
          <u>
            <seg>
              Konsekvenserna av Mercosurförhandlingarna
            </seg>
          </u>
          <note type="speaker">
            Anf. 34 OTTO VON ARNOLD (kd):
          </note>
          <u>
            <seg>
              Fru talman! Jag har en fråga till handelsministern.
            </seg>
          </u>
          <u>
            <seg>
              EU-kommissionen har beslutat att återuppta handelsförhandlingarna
              med Mercosur som inleddes 1999 och har legat på is sedan 2004.
            </seg>
          </u>
          <u>
            <seg>
              Sveriges hållning i handelsfrågor har hittills varit att inte
              lösa sådana saker bilateralt utan inom WTO:s ram och den pågående
              WTO-rundan.
            </seg>
          </u>
          <u>
            <seg>
              EU-kommissionen har i samband med WTO-förhandlingarna i juli
              2008 gjort multilaterala eftergifter för att öppna det europeiska
              jordbruket, vilket kommer att innebära stora negativa konsekvenser
              för den europeiska jordbrukssektorn när WTO-avtalet träder i kraft.
            </seg>
          </u>
          <u>
            <seg>
              Det avtal som man nu har ingått med Mercosur kan enligt kommissionens
              beräkningar få långtgående konsekvenser. Särskilt hårt drabbas
              produktionen av nötkött, kyckling och gris.
            </seg>
          </u>
          <u>
            <seg>
              Jag antar att handelsministern har gjort konsekvensberäkningar.
              Vad kommer detta att innebära för våra handelspartner inom MUL-
              och AVS-länderna, och hur kommer det att gynna de europeiska konsumenterna
              i form av ökad livsmedelssäkerhet, djurhälsa och landsbygdsutveckling?
            </seg>
          </u>
          <note type="speaker">
            Anf. 35 Statsrådet EWA BJÖRLING (m):
          </note>
          <u>
            <seg>
              Fru talman! Jag tackar för en intressant fråga. Jag är glad över
              att man nu har beslutat att återuppta förhandlingarna med Mercosur.
              Det är någonting som har legat i träda sedan 2004.
            </seg>
          </u>
          <u>
            <seg>
              Det är bra att Spanien som ordförandeland också pushar på detta.
              Förhandlingarna ska återupptas i början av juli.
            </seg>
          </u>
          <u>
            <seg>
              Från svensk sida har vi sagt att vi naturligtvis står bakom detta.
              Vi är för frihandel. Vi vill ha fler frihandelsavtal. Detta är
              dessutom ett väldigt viktigt sådant. Om man tittar lite närmare
              på Mercosur står Brasilien för ungefär 70 procent. Brasilien är
              ett viktigt land inte minst för Sverige, och vi har många bilaterala
              kontakter med landet. Det är ett bra land som också arbetar mycket
              med grön ekonomi och som är det land som går i bräschen för att
              vara mest miljövänligt i hela Latinamerika.
            </seg>
          </u>
          <u>
            <seg>
              Preliminära siffror visar att vi årligen skulle kunna tjäna 4,5
              miljarder euro på detta avtal.
            </seg>
          </u>
          <note type="speaker">
            Anf. 36 OTTO VON ARNOLD (kd):
          </note>
          <u>
            <seg>
              Fru talman! I Sverige skulle vissa delar bli speciellt drabbade.
              De områden som kommissionen utmålar är Småland med sina små familjejordbruk,
              öppna hagmarker och betande kor.
            </seg>
          </u>
          <u>
            <seg>
              Hur har handelsministern tänkt balansera detta mot de satsningar
              som vi ändå gör på landsbygdsutveckling och matlandet Sverige
              så att detta inte ska gå om intet? Finns det några konsekvensanalyser
              just för svensk del?
            </seg>
          </u>
          <note type="speaker">
            Anf. 37 Statsrådet EWA BJÖRLING (m):
          </note>
          <u>
            <seg>
              Fru talman! Jag tycker att vi till att börja med ska titta lite
              i backspegeln hur vi har klarat oss tidigare utan subventioner.
              Vi har klarat oss alldeles utmärkt innan vi blev EU-medlemmar.
            </seg>
          </u>
          <u>
            <seg>
              Detta är en fråga som vi har arbetat med länge för att försöka
              ta bort de jordbrukssubventioner som finns inom EU. Med den nya
              jordbruksreform som nu är på gång kommer det också gradvis att
              ske.
            </seg>
          </u>
          <u>
            <seg>
              Men om vi drar parallellen till det multilaterala handelsavtalet,
              den så kallade Doharundan, vet vi att det är en utvecklingsrunda,
              det vill säga att utvecklingsländerna också ska kunna dra nytta
              av detta. Då är det ytterst viktigt att vi är mindre egoistiska
              och vågar ta bort dessa jordbrukssubventioner.
            </seg>
          </u>
          <u>
            <seg>
              Ser man detta i det stora hela kommer det fortfarande väldigt
              mycket att vara en vinnarsituation för Europa. Man ska se detta
              i tre delar. Det är industri, jordbruk och tjänsteområdet.
            </seg>
          </u>
          <u>
            <seg>
              Jag är övertygad om att vi kommer att stå oss väl i konkurrensen
              även med frihandelsavtal. Sverige har just blivit utsett till
              det mest konkurrenskraftiga landet i hela Europa.
            </seg>
          </u>
          <note>
            Avgift på Skurubron
          </note>
          <note type="speaker">
            Anf. 38 CHRISTINA AXELSSON (s):
          </note>
          <u>
            <seg>
              Fru talman! Min fråga går till statsrådet Åsa Torstensson.
            </seg>
          </u>
          <u>
            <seg>
              För att ta sig till Orminge i Nacka och till hela Värmdö finns
              det bara en väg, och den går över Skurusundet. Nu vill Nacka kommun
              införa en avgift på en ny Skurubro. Värmdö kommun, där de flesta
              bor som ska över bron, har motsatt sig denna avgift.
            </seg>
          </u>
          <u>
            <seg>
              Jag vill därför fråga statsrådet om det är hennes och regeringens
              avsikt att trots detta massiva motstånd från Värmdöborna påtvinga
              dem denna extra kostnad som de inte har någon möjlighet att välja
              bort.
            </seg>
          </u>
          <note type="speaker">
            Anf. 39 Statsrådet ÅSA TORSTENSSON (c):
          </note>
          <u>
            <seg>
              Fru talman! Jag tackar för frågan. Runt Stockholm händer det
              mycket och spännande initiativ tas, både med medfinansiering och
              olika avgifter för att man ska hitta lösningar på stora investeringar.
              I detta sammanhang finns det naturligtvis också initiativ lokalt
              där man hittar egna lokala finansieringslösningar. Poängen med
              detta är att man också lokalt kan göra överenskommelser i en region
              om hur man investerar och vilka projekt och väginvesteringar som
              är prioriterade, allt i syfte att hitta smidiga lösningar i Storstockholm
              där många har behov av stor rörelse.
            </seg>
          </u>
          <note type="speaker">
            Anf. 40 CHRISTINA AXELSSON (s):
          </note>
          <u>
            <seg>
              Fru talman! Det var inte svar på min fråga. Min fråga handlade
              om att det är en kommun som vill införa en broavgift, medan det
              är en annan kommuns invånare som behöver åka över bron.
            </seg>
          </u>
          <u>
            <seg>
              Min fråga till statsrådet som ansvarig för infrastrukturen är:
              Avser ministern att tvinga på Värmdöborna en avgift som de motsätter
              sig?
            </seg>
          </u>
          <u>
            <seg>
              Jag ska tillägga att alla partier i Värmdö kommun är emot denna
              avgift, medan man inom partierna i Nacka har delade uppfattningar.
            </seg>
          </u>
          <u>
            <seg>
              Hur tänker ministern göra?
            </seg>
          </u>
          <note type="speaker">
            Anf. 41 Statsrådet ÅSA TORSTENSSON (c):
          </note>
          <u>
            <seg>
              Fru talman! Denna regering har just tagit tag i frågeställningen
              att skapa möjligheter för finansiering och medfinansiering och
              gett möjlighet att på regional och lokal nivå ta ut avgifter.
              Det är ett arbete som pågår.
            </seg>
          </u>
          <u>
            <seg>
              Jag tycker att det är oerhört spännande att man hittar olika
              lösningar för att skapa möjligheter att finansiera infrastruktur
              i olika delar i landet.
            </seg>
          </u>
          <u>
            <seg>
              Samarbetet mellan polisen och kommunerna
            </seg>
          </u>
          <note type="speaker">
            Anf. 42 PER ÅSLING (c):
          </note>
          <u>
            <seg>
              Fru talman! Jag vänder mig till justitieminister Beatrice Ask.
            </seg>
          </u>
          <u>
            <seg>
              Alliansregeringens satsning på hela rättskedjan genom bland annat
              en ordentlig resursförstärkning har varit behövlig och värdefull.
              Det har lett till att antalet poliser har ökat och nu närmar sig
              20 500, alltså mer än vad som har utlovats. Det har också inneburit
              att polisen kan göra ett bättre jobb. På det sättet kan man skapa
              miljöer där människor känner sig tryggare.
            </seg>
          </u>
          <u>
            <seg>
              Polisens tillgänglighet har förbättrats markant, och man är mer
              synlig. Det har lett till att människor uppskattar polisens agerande
              på ett helt annat sätt än tidigare.
            </seg>
          </u>
          <u>
            <seg>
              Det finns dock stora variationer över landet, och den lokala
              närvaron är ingen självklarhet på en del ställen.
            </seg>
          </u>
          <u>
            <seg>
              Vi i Centerpartiet har i vårt nyligen presenterade landsbygdsmanifest
              lyft fram dessa frågor, bland annat att polisen ska vara mer förankrad
              och stationerad i varje kommun.
            </seg>
          </u>
          <u>
            <seg>
              Min fråga till statsrådet är: Vilka möjligheter ser ministern
              att det finns att stärka samarbetet mellan polisen och kommunerna
              för att skapa en bättre lokal polisiär förankring?
            </seg>
          </u>
          <note type="speaker">
            Anf. 43 Justitieminister BEATRICE ASK (m):
          </note>
          <u>
            <seg>
              Fru talman! Jag tackar för frågan. Vi har inlett ett arbete där
              uppmaningen till polisen är att teckna överenskommelser eller
              avtal med varje kommun där man kontinuerligt på chefsnivå kommer
              överens om hur verkligheten och de lokala förutsättningarna ser
              ut och går igenom vem som gör vad för att öka det lokala samarbetet
              och den lokala samverkan och också för att ta intryck av de lokala
              variationer som förekommer.
            </seg>
          </u>
          <u>
            <seg>
              Detta har visat sig vara mycket positivt, och det händer mycket
              runt om i landet. Jag var till exempel i Örebro i går där man
              är på väg att genomföra avtal i hela denna myndighet under våren.
              Jag har varit i Norrland ett antal gånger och träffat rätt många
              kommunalpolitiker som är nöjda. I Gävleborgsmyndigheten har man
              till exempel den vägen gjort det möjligt för polisen att hålla
              öppet mer än tidigare genom att lokalisera poliskontor till kommunalhusen.
            </seg>
          </u>
          <note type="speaker">
            Anf. 44 PER ÅSLING (c):
          </note>
          <u>
            <seg>
              Fru talman! De fördelningsmodeller som Rikspolisstyrelsen tillämpar
              utgår från geografi, befolkning och brottsbelastning. Det är klart
              att det är viktigt att resursfördelningen sker utifrån relevanta
              utgångspunkter. Glesbygdsfaktorn måste spela en stor roll eftersom
              det är stora skillnader i Sverige, och många polismyndigheter
              brottas med långa avstånd.
            </seg>
          </u>
          <u>
            <seg>
              När det gäller myndighetens resursfördelning måste hänsyn tas
              även till näringslivets säsongsvariationer. I till exempel mitt
              hemlän, Jämtlands län, förekommer det att man har tio miljoner
              gästnätter. Det är klart att det är glädjande i sig. Men det innebär
              också en ökad belastning på polisen, och lokalt och regionalt
              får man ingen ekonomisk kompensation för detta. Bra resultat kräver
              alltid rätt resurstilldelning.
            </seg>
          </u>
          <u>
            <seg>
              Jag tackar ministern för svaret.
            </seg>
          </u>
          <note type="speaker">
            Anf. 45 Justitieminister BEATRICE ASK (m):
          </note>
          <u>
            <seg>
              Fru talman! Ja, det är helt riktigt att det är väldigt stora
              variationer runt om i landet; så är det.
            </seg>
          </u>
          <u>
            <seg>
              Rikspolisstyrelsens fördelningsmodell som denna i dag ser ut
              är ständigt under diskussion. Det är mycket svårt att hitta nycklar
              som stämmer överens och som passar för alla olikheter som Sverige
              uppvisar.
            </seg>
          </u>
          <u>
            <seg>
              För närvarande pågår bland länspolismästarna en diskussion om
              en modell framöver och om vilka kriterier det ska vara. Jag vet
              att både glesbygdsfaktorn och storstadsfaktorn diskuteras i det
              sammanhanget. Man hittar nog aldrig en modell som är helt perfekt.
              Men det är klart att det finns särskilda förutsättningar i glesbygden
              likaväl som det finns speciella förutsättningar i vissa storstäder.
              Till det måste hänsyn tas, så det arbetet måste pågå.
            </seg>
          </u>
          <u>
            <seg>
              Små myndigheter har inte alltid den specialkapacitet som kan
              behövas. När det gäller bekämpningen av grov organiserad brottslighet
              har vi därför inrättat åtta regionala aktionsgrupper med poliser
              och också regionala underrättelsecentrum som kan komplettera det
              ordinarie polisväsendet.
            </seg>
          </u>
          <u>
            <seg>
              Bostadsbristen för unga i Stockholm
            </seg>
          </u>
          <note type="speaker">
            Anf. 46 MARYAM YAZDANFAR (s):
          </note>
          <u>
            <seg>
              Fru talman! Enligt Statistiska centralbyrån har ökningen av antalet
              2030-åringar i Stockholm sedan år 2006 varit 20 gånger större
              än antalet påbörjade ettor. Samtidigt har endast ett fåtal studentlägenheter
              börjat byggas, och bostadskön har växt med 100 000 personer. En
              del av dem sitter säkert här på läktaren och lyssnar på vår frågestund
              i dag.
            </seg>
          </u>
          <u>
            <seg>
              Jag undrar vad bostadsminister Mats Odell vill göra åt bostadsbristen.
            </seg>
          </u>
          <note type="speaker">
            Anf. 47 Statsrådet MATS ODELL (kd):
          </note>
          <u>
            <seg>
              Fru talman! Sverige, inte bara Stockholm, har en väldigt stor
              bostadsbrist. I mer än 120 kommuner i Sverige är det bostadsbrist.
              Det är inte något som uppstått under denna mandatperiod, något
              som Maryam Yazdanfar mycket väl känner till. Under de senaste
              25 åren har vi i Sverige byggt ungefär hälften så mycket som man
              i våra nordiska grannländer byggt. Men nu pågår ett ganska omfattande
              arbete med att vända på detta. Jag är glad över att vi tillsammans
              med Hyresgästföreningen, Fastighetsägarna och de allmännyttiga
              bostadsföretagen har hittat fram till ett grundläggande avtal
              som ska bidra till att det blir mer investeringar i bostäder.
            </seg>
          </u>
          <u>
            <seg>
              Just studentbostadsfrågan kan indelas i kortsiktiga åtgärder
              och mer långsiktiga åtgärder. På kort sikt har vi gjort det mer
              intressant att hyra ut i andra hand. För en ung människa som får
              en studieplats är det viktigt att ha någonstans att bo i väntan
              på en studentbostad. Dock behöver det byggas mer. Också det arbetar
              vi med. Jag kommer att lägga fram ett förslag till åtgärder som
              stimulerar studentbostadsbyggandet framöver.
            </seg>
          </u>
          <note type="speaker">
            Anf. 48 MARYAM YAZDANFAR (s):
          </note>
          <u>
            <seg>
              Fru talman! Jag tackar för det svaret men konstaterar att bostadsministern,
              kanske tillsammans med övriga i regeringen, satt i system att
              inte svara på frågor utan att bara prata för pratandets skull.
            </seg>
          </u>
          <u>
            <seg>
              Jag fick inte svar på min fråga om vad bostadsministern tänker
              göra åt unga människors bostadsbrist i Stockholm. Därför ställer
              jag frågan en gång till, i hopp om att slippa den historiska exposén
              som jag själv kan läsa mig till och som jag tror att alla är medvetna
              om. Jag undrar: Vad vill bostadsministern göra i framtiden?
            </seg>
          </u>
          <u>
            <seg>
              Vi socialdemokrater går till val på att vi tänker sätta spaden
              i jorden för 14 000 nya små lägenheter i Stockholmsregionen nästa
              mandatperiod. Vad vill bostadsministern göra? Jag vill ha ett
              svar på den frågan.
            </seg>
          </u>
          <note type="speaker">
            Anf. 49 Statsrådet MATS ODELL (kd):
          </note>
          <u>
            <seg>
              Fru talman! Från en som representerar ett parti som under sina
              tolv regeringsår haft en växande bostadskö är det ganska djärva
              ord som här uttalas.
            </seg>
          </u>
          <u>
            <seg>
              Jag har redan talat om den grundläggande, den fundamentala, skillnaden
              mellan Sverige och de nordiska länder som under de senaste 25
              åren har byggt dubbelt så mycket. Både studenter och andra hittar
              där lätt bostäder. I det avseendet har vi nu hittat fram till
              ett långsiktigt avtal.
            </seg>
          </u>
          <u>
            <seg>
              På kort sikt handlar det om att få någonstans att bo. Men det
              går inte så fort att bygga bostäder. Därför stimulerar vi nu möjligheten
              att skapa tillfälliga bostadslösningar av det slag som finns detta
              i väntan till exempel på en studentbostad. Detta är mycket viktigt.
              Dessutom kommer jag att lägga fram ett förslag som handlar om
              hur vi stimulerar byggandet av just studentbostäder.
            </seg>
          </u>
          <note>
            Tågtrafiken i Bergslagen
          </note>
          <note type="speaker">
            Anf. 50 PIA NILSSON (s):
          </note>
          <u>
            <seg>
              Fru talman! I Bergslagen är man djupt oroad över Rikstrafikens
              och regeringens agerande när det gäller Bergslagspendeln som är
              namnet på järnvägen mellan Ludvika, Smedjebacken, Fagersta och
              Kolbäck.
            </seg>
          </u>
          <u>
            <seg>
              Här i kammaren har vi beslutat att transportsystemet ska underlätta
              vardagen för människor och företag i hela vårt land genom att
              effektiva och klimatsäkra transporter erbjuds. Men nu har Rikstrafiken
              bestämt sig för att ta sin hand från stora delar av denna Bergslagstrafik.
            </seg>
          </u>
          <u>
            <seg>
              Anslaget kommer att kraftigt reduceras. Motivet är att det, som
              man tror, går att driva vissa av linjerna kommersiellt. En förfrågan
              gjordes i höstas, men inte en enda aktör anmälde intresse förmodligen
              på grund av det stora underskottet och den låga kostnadstäckningsgraden.
              I dag betalar trafikhuvudmännen 95 miljoner kronor för att hålla
              i gång trafiken.
            </seg>
          </u>
          <u>
            <seg>
              När det nu inte finns någon kommersiell aktör som vill driva
              tågtrafik utgår jag från att ministern kommer att agera för att
              nuvarande trafikutbud kan behållas.
            </seg>
          </u>
          <u>
            <seg>
              Kan ministern redogöra för vilka åtgärder som kommer att vidtas?
            </seg>
          </u>
          <note type="speaker">
            Anf. 51 Statsrådet ÅSA TORSTENSSON (c):
          </note>
          <u>
            <seg>
              Fru talman! Den här regeringen har gjort stora investeringar
              när det gäller att skapa långsiktigt hållbara transporter samt
              investeringar i vägar och järnvägar i alla delar av landet. Vi
              har också skapat goda förutsättningar för att kollektivtrafiken
              ska fungera bra och så att resandet följs på ett helt annat sätt
              än i dagsläget.
            </seg>
          </u>
          <u>
            <seg>
              Vi har lagt fram förslag till en ny trafiklagstiftning. Vidare
              skapar vi möjligheter för att öppna för konkurrens då på ett sådant
              sätt att vi skapar goda möjligheter för nya aktörer att komma
              ut på banan, bildligt talat, och därmed också möjligheter för
              en ökad efterfrågan när det gäller kollektivtrafikresandet som
              vi tillmötesgår genom att det finns mer att välja på.
            </seg>
          </u>
          <note type="speaker">
            Anf. 52 PIA NILSSON (s):
          </note>
          <u>
            <seg>
              Fru talman! Det är lite märkligt att höra Åsa Torstensson redogöra
              för vad den här regeringen har åstadkommit. Utifrån det resonemanget
              kan vi dra slutsatsen att ni totalt har misslyckats, för annars
              skulle inte nämnda problem finnas i Bergslagen.
            </seg>
          </u>
          <u>
            <seg>
              De stora investeringar som statsrådet påstår att regeringen gjort
              har uppenbarligen inte hjälpt invånarna i Bergslagen. Rikstrafiken
              kommer att reducera nuvarande anslag från de 60 miljoner som nu
              betalas till 28 miljoner för att man tror att det går att driva
              det här kommersiellt. Men, statsrådet, ingen kommersiell aktör
              har visat intresse för trafiken. Ingen vill driva delar av den
              här tågtrafiken på det sätt som Åsa Torstensson hävdar att regeringen
              tycker är absolut bäst. Det fungerar inte. Er trafikpolitik fungerar
              inte i verkligheten; det är bara att konstatera det utifrån det
              vi nu fått höra här i kammaren.
            </seg>
          </u>
          <u>
            <seg>
              Bergslagstrafiken kostar en hel del. Det är underskott. Det kostar
              trafikhuvudmännen 95 miljoner kronor årligen. Är det så att landsting
              och kommun ska betala ännu mer för att driva denna tågtrafik?
            </seg>
          </u>
          <note type="speaker">
            Anf. 53 Statsrådet ÅSA TORSTENSSON (c):
          </note>
          <u>
            <seg>
              Fru talman! Pia Nilsson och hennes tidigare regering har valt
              att inte ha fokus på resenären och att inte investera i järnvägen
              samt valt att inte se vikten av att följa resenärerna på ett nytt
              sätt. Men nu skapar vi nya möjligheter, möjligheter för nya aktörer
              att komma in på järnvägssidan för att där konkurrera. Därmed kan
              människor runt om i landet som efterfrågar kollektivtrafik erbjudas
              mer service.
            </seg>
          </u>
          <u>
            <seg>
              Frihandelsavtal mellan EU och Mercosur
            </seg>
          </u>
          <note type="speaker">
            Anf. 54 MARIE WEIBULL KORNIAS (m):
          </note>
          <u>
            <seg>
              Fru talman! Jag vill ställa en fråga till handelsminister Ewa
              Björling.
            </seg>
          </u>
          <u>
            <seg>
              Som nämnts här tidigare i dag har EU och den latinamerikanska
              handelsorganisationen Mercosur där Argentina, Brasilien, Paraguay
              och Uruguay ingår kommit överens om att återuppta förhandlingarna
              om ett frihandelsavtal. Tidigare har man haft förhandlingar, men
              de bröt samman 2004 då det rådde oenighet om tullar och europeiska
              jordbrukssubventioner. Vi kan konstatera att det fortfarande finns
              ett starkt motstånd bland vissa starka jordbruksnationer i EU.
            </seg>
          </u>
          <u>
            <seg>
              Jag undrar därför: Vad gör handelsministern för bedömning av
              om vi kommer att kunna se en positiv utgång av dessa förhandlingar
              och att de verkligen resulterar i ett nytt frihandelsavtal mellan
              EU och Mercosur?
            </seg>
          </u>
          <note type="speaker">
            Anf. 55 Statsrådet EWA BJÖRLING (m):
          </note>
          <u>
            <seg>
              Fru talman! Först och främst är det naturligtvis väldigt glädjande
              att förhandlingarna återupptas och att det spanska ordförandeskapet
              och kommissionen går i bräschen för detta. Vi behöver nämligen
              fler frihandelsavtal, inte färre. Det är också viktigt nu när
              Doharundan går trögt att vi parallellt ser till att förhandla
              med andra länder om bilaterala frihandelsavtal.
            </seg>
          </u>
          <u>
            <seg>
              Det är också så att både G20-länderna och G8-länderna under finanskrisen
              väldigt tydligt har uttalat hur vi ska fortsätta med frihandel
              och hur vi ska undvika protektionism. Detta är naturligtvis någonting
              som kvarstår. Det gäller att hela tiden vara vakthund gentemot
              protektionism, och just därför är det väldigt olyckligt att Frankrike
              har agerat på det sätt man har gjort. Jag tycker att det är närmast
              oansvarigt att säga att vi inte ska återuppta förhandlingarna
              och att det har skett på felaktiga grunder, för det vi gör just
              nu är att fortsätta inom ramen för samma mandat vi hade 2004.
            </seg>
          </u>
          <note type="speaker">
            Anf. 56 MARIE WEIBULL KORNIAS (m):
          </note>
          <u>
            <seg>
              Fru talman! Jag tackar handelsministern för svaret. Det är väldigt
              viktigt att angripa alla typer av protektionism ur alla synvinklar.
            </seg>
          </u>
          <u>
            <seg>
              Jag tror att ett frihandelsavtal mellan EU och Mercosur skulle
              kunna skapa en stor och viktig handelszon i världen. Den skulle
              kunna omfatta 700 miljoner människor, och man beräknar att detta
              skulle leda till en ökad export mellan de båda handelsblocken.
              Vilken bedömning gör handelsministern vad gäller ett nytt frihandelsavtal
              och vad det skulle ha för innebörd för små och medelstora företag
              i Sverige?
            </seg>
          </u>
          <note type="speaker">
            Anf. 57 Statsrådet EWA BJÖRLING (m):
          </note>
          <u>
            <seg>
              Fru talman! Vi har ännu inte gjort närmare konsekvensanalyser
              av vad detta innebär för små och medelstora företag just i Sverige.
              Det jag kan svara på i dag är att vi säger att vi skulle öka exporten
              till Mercosurländerna med ungefär 4,5 miljarder euro per år. Vi
              ser naturligtvis också Brasilien, som står för 70 procent av Mercosur,
              som en strategiskt viktig samarbetspartner även när det gäller
              grön ekonomi och att ställa om mer till grön teknik i hela denna
              del av världen.
            </seg>
          </u>
          <u>
            <seg>
              Det som är viktigt att påpeka är dock just att jag tycker att
              man ska se att det finns flera olika delar i ett frihandelsavtal
              och att det totalt blir en vinnarsituation, även om det nu finns
              en jordbrukslobby i Frankrike som spjärnar emot kraftigt. Samma
              parallell kan man dra till Doharundan, men jag tycker att man
              måste se det hela större än så, ta sitt ansvar och åtminstone
              komma till förhandlingsbordet. Frihandel gynnar nämligen både
              små och medelstora företag vare sig de finns i Sverige, i Frankrike,
              någon annanstans i EU eller på andra sidan Atlanten, det vill
              säga i Mercosurländerna. Det är något som gynnar alla. Bort med
              skatter, tullar och kvoter!
            </seg>
          </u>
          <u>
            <seg>
              Svenska initiativ för mänskliga rättigheter i Kina
            </seg>
          </u>
          <note type="speaker">
            Anf. 58 AMEER SACHET (s):
          </note>
          <u>
            <seg>
              Fru talman! Jag har en fråga till handelsminister Ewa Björling.
            </seg>
          </u>
          <u>
            <seg>
              Relationer till andra länder är viktiga för oss. Handel är ett
              viktigt område inom utrikespolitiken. Nu har världsutställningen
              Expo 2010 öppnats, och Kina räknar med 70 miljoner besökare. Samtidigt
              som utställningen pågår sitter anhängare till demokrati och mänskliga
              rättigheter fängslade i Kina, och de torteras. Handel och intresset
              av goda ekonomiska förbindelser borde inte tysta Sveriges röst.
            </seg>
          </u>
          <u>
            <seg>
              Vilka initiativ har tagits från Sveriges sida och från EU för
              att frågan om mänskliga rättigheter i Kina ska uppmärksammas?
            </seg>
          </u>
          <note type="speaker">
            Anf. 59 Statsrådet EWA BJÖRLING (m):
          </note>
          <u>
            <seg>
              Fru talman! Tack för en väldigt viktig fråga, Ameer Sachet! Vi
              har diskuterat den många gånger förr.
            </seg>
          </u>
          <u>
            <seg>
              Jag var själv på plats och invigde världsutställningen i Shanghai.
              Jag vill säga att jag hoppas att så många som möjligt av er har
              tillfälle att åka dit, för den svenska paviljongen ska vi verkligen
              vara stolta över. Vi har spirit of innovation som tema, och vi
              kommer att ha CSR corporate social responsibility, socialt ansvarstagande
              som ytterligare tema. Just inom detta område ligger Sverige och
              svenska företag i framkant. Det handlar om betydelsen av mänskliga
              rättigheter och ansvarstagande på arbetsplatsen. Det handlar om
              miljöhänsyn, och det handlar om att arbeta mot korruption.
            </seg>
          </u>
          <u>
            <seg>
              Vi har i dag också, som första land, ett samarbetsavtal med Kina
              som gäller just dessa frågor. Det har vi för att kunna överföra
              vår kunskap, våra erfarenheter och våra svenska värderingar om
              hur vi ser på mänskliga rättigheter till Kina.
            </seg>
          </u>
          <note type="speaker">
            Anf. 60 AMEER SACHET (s):
          </note>
          <u>
            <seg>
              Fru talman! Tack, ministern, för svaret! Vi är överens om att
              Sverige ska vara en stark röst för demokrati i världen.
            </seg>
          </u>
          <u>
            <seg>
              Vilka konkreta steg mot ökad demokrati och respekt för mänskliga
              rättigheter har vi sett efter OS 2008 i Peking? Det är i princip
              inga. Kommer vi att se positiva förändringar när det gäller mänskliga
              rättigheter i Kina efter Expo 2010? Jag är själv väldigt tveksam.
              Sverige borde kräva mer av Kina via EU, men Sverige självt ska
              också göra mer för att politiska fångar ska friges och inte torteras.
              Vi ska se till att även Kina ska tänka om när det gäller dödsstraff.
              Vi ska ha någon form av strategi, en plan, för Kina för att också
              de ska demokratiseras. Tänker statsrådet göra mer åt detta?
            </seg>
          </u>
          <note type="speaker">
            Anf. 61 Statsrådet EWA BJÖRLING (m):
          </note>
          <u>
            <seg>
              Fru talman! Låt oss först gemensamt konstatera att det fortfarande
              sker oerhörda kränkningar av mänskliga rättigheter i Kina. Där
              är vi definitivt överens.
            </seg>
          </u>
          <u>
            <seg>
              Jag är däremot inte lika överens med dig om att det inte har
              skett några som helst framsteg efter OS i Peking. Det vi ser nu
              är en mer öppen attityd mot journalister, inte minst under Expo.
              Det vi också kunde se bara tre dagar innan Expo öppnade var att
              man har tagit bort det förbud att komma till Kina som har gällt
              för alla människor som är hivsmittade. Också det var en kränkning
              av mänskliga rättigheter.
            </seg>
          </u>
          <u>
            <seg>
              Vi arbetar hårt med denna fråga, både i svenska företag genom
              att de är goda förebilder på plats i Kina, på ambassadnivå och
              naturligtvis på ministernivå. Vi tar alltid upp olika fall där
              man kränker mänskliga rättigheter i alla våra möten med Kina.
              Slutligen vill jag också säga att jag själv har varit på plats
              i Kina och besökt svenska fabriker med kineser anställda och sett
              vilken skillnad vi där kan visa på jämfört med de företag som
              inte har kontakter med omvärlden. Jag är alltså övertygad om att
              dessa kontakter är livsviktiga, inte minst när det gäller att
              överföra vår syn på mänskliga rättigheter.
            </seg>
          </u>
          <u>
            <seg>
              Arbetsvillkoren för kommunanställda
            </seg>
          </u>
          <note>
            Anf. 62 GÖRAN PERSSON i Simrishamn (s):
          </note>
          <u>
            <seg>
              Fru talman! Min fråga går till kommunminister Mats Odell. Den
              gäller de anställda i kommunerna och frågan om heltid som rättighet
              och deltid som möjlighet.
            </seg>
          </u>
          <u>
            <seg>
              Välfärdssektorn står inför generationsväxlingar. De jobb som
              finns ute i kommunerna måste bli så attraktiva att fler väljer
              dem, samtidigt som man måste vilja och kunna jobba kvar. För att
              klara denna utmaning måste vår gemensamma sektor bli ett föredöme.
              Politikerna ute i kommunerna måste kunna erbjuda attraktiva arbetsvillkor.
            </seg>
          </u>
          <u>
            <seg>
              Vi vet att oppositionen tillsammans med Kommunal har framlagt
              något som heter Mönsterarbetsplatser. Min fråga till kommunministern
              är: Har du under din tid i regeringen, kanske tillsammans med
              arbetsmarknadsministern, tagit initiativ i dessa frågor för att
              göra tillvaron än bättre för de anställda i kommunerna, så att
              vi kan säkra åtagandet ute i kommuner och regioner?
            </seg>
          </u>
          <note type="speaker">
            Anf. 63 Statsrådet MATS ODELL (kd):
          </note>
          <u>
            <seg>
              Fru talman! Jag tycker att Göran Persson berör en väldigt viktig
              fråga: Hur ska vi se till att den offentliga sektorn och inte
              minst kommuner och landsting är attraktiva arbetsplatser? Det
              är en mycket viktig fråga, och den gäller också för staten, där
              vi har stora generationsväxlingar på gång. Vi behöver attrahera
              unga och äldre människor att vilja arbeta här.
            </seg>
          </u>
          <u>
            <seg>
              Då kommer vi givetvis till vilka villkor som ska gälla för den
              anställde. Det är en fråga vi har delegerat till parterna på arbetsmarknaden
              och till kommunerna. Vi har ett vittgående kommunalt självstyre,
              och denna regering har inga planer på att ha någon sorts bindande
              lagstiftning på detta område. Detta är i stället något vi hoppas
              att man löser avtalsvägen den svenska modellen.
            </seg>
          </u>
          <note>
            Anf. 64 GÖRAN PERSSON i Simrishamn (s):
          </note>
          <u>
            <seg>
              Fru talman! Jag har en tilläggsfråga med anledning av det svar
              som ministern gav. Vi i De rödgröna har lagt fram i vårmotionen
              att vi vill satsa en heltidsmiljard under två år som ska rikta
              sig till kommuner, landsting och regioner där man kan jobba med
              de här frågorna och titta över organisationen för att se: Hur
              kan vi göra de anställda mer nöjda? Hur kan vi göra tjänsterna
              mer attraktiva så att man klarar av sin vardag i det viktiga arbetet
              och åtagandet ute i kommunerna? Det här är också en jämställdhetsfråga,
              en möjlighet för personalen att få ökad kompetens i sin karriär.
              Det är en stor jämställdhetsfråga eftersom vi ser att nio av tio
              deltidsarbetande är kvinnor.
            </seg>
          </u>
          <u>
            <seg>
              Min fråga till ministern blir: Vad är er medicin? Kan ni stödja
              det här att man ger bättre möjlighet till kommuner att starta
              det här arbetet? För det krävs medel.
            </seg>
          </u>
          <note type="speaker">
            Anf. 65 Statsrådet MATS ODELL (kd):
          </note>
          <u>
            <seg>
              Fru talman! Jag håller fortfarande med Göran Persson om att det
              här är en viktig fråga. Men jag tror inte på de centraliserade
              lösningarna; jag tror på den svenska modellen, att avtalsvägen
              hitta fram.
            </seg>
          </u>
          <u>
            <seg>
              När det gäller resurser till kommunsektorn är antalet arbetade
              timmar i hela ekonomin det absolut viktigaste, alltså en aktiv
              jobbpolitik, en arbetslinje som gör att så många människor som
              möjligt i Sverige är i arbete. Det är det absolut viktigaste.
              Där är jag orolig för att Göran Persson och det alternativ han
              företräder lägger fram ett antal förslag som gör att man övergår
              från en arbetslinje till en bidragslinje. Det är det absolut värsta
              som skulle kunna hända för kommunsektorn, för de kommunala kärnverksamheterna
              och för de anställda inom kommunsektorn.
            </seg>
          </u>
          <u>
            <seg>
              Det viktigaste är alltså en satsning på arbetslinjen och att
              hålla fast vid den. Det ger kommunerna de största inkomsterna
              jämfört med andra alternativ, där man skickar någon liten miljard
              som plåster på såren.
            </seg>
          </u>
          <u>
            <seg>
              Alkolås för dömda rattfyllerister
            </seg>
          </u>
          <note type="speaker">
            Anf. 66 PER LODENIUS (c):
          </note>
          <u>
            <seg>
              Fru talman! Jag vill ställa en fråga till statsrådet Åsa Torstensson.
              För ganska exakt tre år sedan fick jag av statsrådet svar på frågor
              angående hur man kan minska rattfylleriet. Bland annat tog statsrådet
              i sitt svar upp att man gett i uppdrag åt dåvarande Vägverket
              att göra en utvärdering av försöksverksamheten med alkolås för
              dömda rattfyllerister. Senare samma år tillsatte infrastrukturministern
              en utredning med uppdraget att bland annat föreslå ett system
              med alkolås för dömda rattfyllerister.
            </seg>
          </u>
          <u>
            <seg>
              Min enkla fråga är: Hur har arbetet med alkolås i bilar för dömda
              rattfyllerister fortskridit?
            </seg>
          </u>
          <note type="speaker">
            Anf. 67 Statsrådet ÅSA TORSTENSSON (c):
          </note>
          <u>
            <seg>
              Fru talman! Det är en viktig fråga i anslutning till trafiksäkerhetsåtgärder.
              Även om vi nu befinner oss i en situation där vi har det lägsta
              antalet dödade i trafiken sedan vi började räkna antalet olyckor
              i mitten av 30-talet finns det ett ständigt pågående utvecklingsarbete
              för att minska trafikolyckorna. Alkohol och droger är en viktig
              och prioriterad del i detta.
            </seg>
          </u>
          <u>
            <seg>
              Det utredningsarbete som Per Lodenius mycket riktigt hänvisar
              till har gått vidare. Nu arbetar man med ett konkret förslag om
              att införa obligatoriskt alkolås för dem som är rattfylleridömda.
              Min ambition är att ett lagförslag ska lämnas till Lagrådet före
              sommaren. Därefter räknar jag med att kunna återkomma med ett
              förslag till riksdagen under sensommaren eller i början av hösten.
            </seg>
          </u>
          <note type="speaker">
            Anf. 68 PER LODENIUS (c):
          </note>
          <u>
            <seg>
              Fru talman! Tack, statsrådet, för svaret! Jag ser verkligen fram
              emot förslaget om en permanentning av försöket med alkolås för
              dömda rattfyllerister. Alkolås är en trafiksäkerhetshöjande åtgärd,
              och inte bara när det används för dömda rattfyllerister. I infrastrukturministerns
              svar från 2007, det som jag refererade till, nämnde infrastrukturministern
              att Sverige arbetar för ett införande av ett krav på obligatoriskt
              alkolås eller annan motsvarande teknik som förhindrar påverkade
              att framföra lastbilar och bussar i yrkesmässig trafik. Det skulle
              ske genom ändringar i EU:s regler.
            </seg>
          </u>
          <u>
            <seg>
              Som en följdfråga vill jag fråga statsrådet hur arbetet med ändringar
              i EU:s regler har fortgått.
            </seg>
          </u>
          <note type="speaker">
            Anf. 69 Statsrådet ÅSA TORSTENSSON (c):
          </note>
          <u>
            <seg>
              Fru talman! Det är viktigt både när vi arbetar med trafiksäkerhetsfrågor
              och specifikt när det gäller obligatorium om alkolås att vi har
              ett europeiskt perspektiv så att vi arbetar med samma instrument
              i EU. Det finns ett regelsystem, och det här kan annars tolkas
              att det inte är öppen konkurrens mellan billeverantörerna.
            </seg>
          </u>
          <u>
            <seg>
              Jag har arbetat direkt gentemot EU-kommissionen. EU-kommissionen
              arbetar just nu med ett trafiksäkerhetspolitiskt program med initiativ
              till att införa detta obligatorium för tunga lastbilar och bussar.
              Det arbetet pågår.
            </seg>
          </u>
          <u>
            <seg>
              Sverige är ett föregångsland över huvud taget när vi talar om
              trafiksäkerhet, och jag måste tyvärr tillstå att vi har olika
              syn på alkohol och droger. Men det arbetet pågår, och jag ser
              hur andra länder tar efter Sveriges initiativ.
            </seg>
          </u>
          <u>
            <seg>
              Hoten mot yttrandefriheten
            </seg>
          </u>
          <note type="speaker">
            Anf. 70 CHRISTER NYLANDER (fp):
          </note>
          <u>
            <seg>
              Fru talman! Det har nu gått två månader sedan jag första gången
              ställde en fråga till justitieministern angående de mordhot som
              just då hade uttryckts mot Lars Vilks. Sedan dess har han tvingats
              avbryta en föreläsning på ett universitet, och hans hem har blivit
              attackerat av brandbomber.
            </seg>
          </u>
          <u>
            <seg>
              Det handlar om attack mot grundläggande värderingar i det svenska
              samhället och rätten att fritt yttra sig. Därför är det viktigt
              att de rättsvårdande instanserna tar detta på allra största allvar.
              Anser justitieministern att så sker?
            </seg>
          </u>
          <note type="speaker">
            Anf. 71 Justitieminister BEATRICE ASK (m):
          </note>
          <u>
            <seg>
              Fru talman! Svaret är ja; jag anser att man tar de här hoten
              och attackerna mot yttrandefriheten på väldigt stort allvar. Det
              är utan tvekan viktigt att vi tar hot och aktioner som riktar
              sig mot grundlagsskyddade friheter på väldigt stort allvar. Det
              är viktigt att vi tar avstånd från den här typen av angrepp och
              att rättsvårdande myndigheter arbetar på ett seriöst och effektivt
              sätt med de här frågorna, som ibland kan vara tämligen komplexa.
            </seg>
          </u>
          <u>
            <seg>
              Samtidigt som det finns en lagstiftning om grundlagsskyddade
              rättigheter innebär de här friheterna ett ansvar för oss alla
              att använda yttrandefriheten på ett sådant sätt att alla känner
              att de blir respekterade.
            </seg>
          </u>
          <note type="speaker">
            Anf. 72 CHRISTER NYLANDER (fp):
          </note>
          <u>
            <seg>
              Fru talman! Tack för svaret! Låt oss hoppas att den här typen
              av angrepp inte blir vanliga framöver. Hur vi agerar nu kan mycket
              väl avgöra om det blir så eller om vi går en annan framtid till
              mötes. Risken finns att det finns människor som vill använda möjligheten
              att stoppa yttrandefriheten eller att skrämma fram självcensur.
            </seg>
          </u>
          <u>
            <seg>
              Avser regeringen att vidta ytterligare åtgärder för att så inte
              sker och för att ytterligare stärka rätten till yttrandefriheten
              och rätten att slippa hot mot yttrandefriheten?
            </seg>
          </u>
          <note type="speaker">
            Anf. 73 Justitieminister BEATRICE ASK (m):
          </note>
          <u>
            <seg>
              Fru talman! Jag vet i dag inte vad man skulle kunna göra för
              att mer allmänt stärka skyddet mot den här typen av attacker och
              aktiviteter som undergräver yttrandefriheten. Jag tycker att vi
              har en bra verktygslåda och bra verktyg.
            </seg>
          </u>
          <u>
            <seg>
              Sedan finns det en gråzon mellan vad som är tillåtet och inte
              tillåtet enligt lag. Det finns inskränkningar. Man får inte förtala
              andra människor till exempel. Det finns lagstiftning som kan användas
              där, men det finns en gråzon. Det är det jag gärna vill påpeka.
            </seg>
          </u>
          <u>
            <seg>
              Det är viktigt att vi har en diskussion om yttrandefriheten och
              respekt för andra, inte minst i valrörelsetider. Det har förekommit
              affischer som är mycket upprörande för många människor. Tonen
              i den fria debatten och det sätt som man bemöter andra människor
              på eller argumenterar emot kan användas på mer än ett sätt. Det
              är viktigt att den diskussionen är levande.
            </seg>
          </u>
          <u>
            <seg>
              Jämställdheten i arbetslivet
            </seg>
          </u>
          <note type="speaker">
            Anf. 74 MONICA GREEN (s):
          </note>
          <u>
            <seg>
              Fru talman! Den här regeringen är inte bara en bidragsregering
              som har sett till att fler och fler lever på bidrag. Man har förvärrat
              krisen genom en otrygghetschock. Inom jämställdheten har det gått
              bakåt under den här regeringstiden. Därför har jag en fråga att
              ställa till jämställdhetsminister Nyamko Sabuni.
            </seg>
          </u>
          <u>
            <seg>
              Ni har missgynnat kvinnor när det gäller skattesänkningar, och
              nedskärningarna har drabbat kvinnorna. Ni har sänkt kraven på
              arbetsgivarna när det gäller lönekartläggning och jämställdhetsplaner.
              Ni drog tillbaka den handlingsplan som vi socialdemokrater hade
              lagt på riksdagens bord för att ni tyckte att den inte behövs.
            </seg>
          </u>
          <u>
            <seg>
              Men nu, fyra månader före valet, har jämställdhetsministern vaknat
              och säger: Nu ska vi öka kravet på arbetsgivarna, och nu ska vi
              ha svidande böter för de arbetsgivare som inte sköter sig när
              det gäller jämställdhetsfrågorna. Då undrar jag hur det ska gå
              till och när ni ska lägga fram de förslagen på riksdagens bord.
            </seg>
          </u>
          <note type="speaker">
            Anf. 75 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Fru talman! Tack, Monica Green, för frågan! Ja, vi har en relativt
              ny lagstiftning när det gäller diskriminering, också diskriminering
              på grund av kön. Och den har skärpts på många punkter och inom
              många samhällssektorer.
            </seg>
          </u>
          <u>
            <seg>
              Monica Green frågar hur vi vill förbättra diskrimineringslagstiftningen,
              och det arbetet tror jag är väldigt viktigt att fortsätta utveckla.
              Vi har under alla år har haft en jämställdhetslagstiftning som
              inte har inneburit viten om man inte har levt upp till den. Jag
              menar att det är dags nu att se till att det till exempel finns
              viten eller kännbara sanktioner när man bryter mot diskrimineringslagstiftningen.
              Det är också en del i det som handlar om aktiva åtgärder. Det
              är den utveckling som vi ser framför oss, och det är detta som
              jag hoppas att vi ska kunna genomföra nästa mandatperiod om vi
              får mandatet att fortsätta styra detta land.
            </seg>
          </u>
          <u>
            <seg>
              I övrigt kan jag bara säga att diskrimineringsfrågor och jämställdhetsfrågor
              har varit prioriterade frågor för regeringen. Anslagen har tiodubblats.
              Vi har presenterat en massa åtgärder som är viktiga för kvinnor,
              inte bara för ett fåtal som kan tänkas kunna sitta i bolagsstyrelser,
              som ju är den stora frågan för Socialdemokraterna. Här handlar
              det om att jämställa skolan, jämställa välfärden, bekämpa våldet
              mot kvinnor och allt det som är viktigt för den stora massan kvinnor
              i Sverige.
            </seg>
          </u>
          <note type="speaker">
            Anf. 76 TREDJE VICE TALMANNEN:
          </note>
          <u>
            <seg>
              Med detta är dagens frågestund avslutad. Jag ber att få tacka
              statsråd och ministrar för deras medverkan.
            </seg>
          </u>
          <note>
            8 § (forts. från 6 §) Nationell sfi-bonus (forts. AU12)
          </note>
          <note type="speaker">
            Anf. 77 ULF HOLM (mp) replik:
          </note>
          <u>
            <seg>
              Fru talman! Reza nämnde i sitt anförande att det varit en mycket
              bristande motivation hos dem som går på sfi-undervisning. Jag
              skulle bara vilja veta vad Reza bygger det antagandet på. Han
              nämnde själv i anförandet att det varit ett problem och att det
              är därför man ska införa en sfi-bonus. Enligt till exempel delutvärderingen
              från IFAU finns det inget sådant problem. De kan inte peka på
              att det finns en bristande motivation för deltagande i sfi-undervisning,
              och jag tror inte heller att det är så. Jag tror att det finns
              en väldigt stark motivation att lära sig språket så fort som möjligt
              men också att kunna kombinera det med att vara ute på praktik
              och annat. Jag skulle gärna vilja ha ett svar på detta från Reza.
            </seg>
          </u>
          <u>
            <seg>
              En annan viktig fråga är vilken motivering regeringen har för
              att införa det här permanent innan försöksverksamheten har avslutats
              och utvärderats. Det är väldigt ovanligt att man gör på det sättet.
              Jag har fortfarande inte hört någon motivering, annat än att man
              vill ha detta på plats så fort som möjligt. Borde man inte göra
              en utvärdering först? Den delutvärdering som gjordes av IFAU har
              ju inte kunnat visa på några belägg för att det skulle vara bättre
              att ha en sfi-bonus än inte.
            </seg>
          </u>
          <note type="speaker">
            Anf. 78 REZA KHELILI DYLAMI (m) replik:
          </note>
          <u>
            <seg>
              Fru talman! Om det blivit bättre eller sämre med sfi-bonusen
              visar resultaten i samhället. Vi är många som bor och har jobbat
              med den här frågan i Sverige, och vi har sett att det har gått
              väldigt dåligt. Det är därför sfi-undervisningen behöver förändras,
              och förändringen måste vara en förbättring.
            </seg>
          </u>
          <u>
            <seg>
              Precis som du säger, Ulf Holm, har det varit det en försöksverksamhet,
              och det var det självklart. Det framgår av betänkandet att vi
              inte har något underlag för att det har gått bättre eller sämre.
              Men både kommunerna, skolan och lärarna är väldigt positiva, och
              studenterna själva vill lära sig språket snabbare och inte fastna
              på samma nivå. Det är också bra om de har möjligheter att komma
              ut och använda språkkunskaperna, absolut.
            </seg>
          </u>
          <u>
            <seg>
              Vi är för en förbättring av sfi-undervisningen.
            </seg>
          </u>
          <note type="speaker">
            Anf. 79 ULF HOLM (mp) replik:
          </note>
          <u>
            <seg>
              Fru talman! Svaret på frågorna är att ni har frågat runt och
              att det finns personliga erfarenheter av att undervisningen kan
              ha varit dålig. Handlar inte motivationen att gå på sfi-undervisning
              mycket mer om kvaliteten på undervisningen? Men sfi-bonus handlar
              inte alls om kvalitet, om vilka resurser som finns, hur snabbt
              man får komma in i sfi-undervisningen och så vidare, för det behandlas
              i ett helt annat betänkande och på helt andra områden. Detta ärende
              handlar bara om bonussystemet, om att ha bonus till dem som lär
              sig snabbt, i stället för ett system, lika för alla, där man ser
              de olikheter som finns mellan människor. Ni vill stöpa alla i
              samma form och inte ta hänsyn till erfarenheter, tidigare språkkunskaper
              och så vidare. Det är det som vi vänder oss emot.
            </seg>
          </u>
          <u>
            <seg>
              Jag tycker att det är intressant att höra att Reza Khelili Dylami
              är tillräckligt ärlig och säger: Vi har bara ringt runt och kollat,
              och vi har lite personlig erfarenhet. För min del tycker jag att
              politiska beslut ska bygga på lite mer än att ringa runt till
              15 försökskommuner och att man ska invänta den utvärdering som
              myndigheten ska göra. Det är så man bygger politiska beslut.
            </seg>
          </u>
          <u>
            <seg>
              Jag tackar i alla fall för svaret. Det är ärligt men inte särskilt
              förtroendeingivande.
            </seg>
          </u>
          <note type="speaker">
            Anf. 80 REZA KHELILI DYLAMI (m) replik:
          </note>
          <u>
            <seg>
              Fru talman! Som jag har påpekat i debatten var vi väldigt tydliga
              med att det skulle finnas en kursplan för sfi-undervisningen.
              Som du säger, Ulf Holm, är det många som har personliga erfarenheter,
              och det är många som jag känner. En kvinna från Hässelby, som
              har bott i Sverige i 13 år, har fortfarande ingen vision om att
              kunna läsa. Hennes man har en väldigt bra lön. Hon lever på hans
              lön och har ingen egen inkomst.
            </seg>
          </u>
          <u>
            <seg>
              Du beräknar att vi har ringt till 15 kommuner, och det kanske
              är tillräckligt många. Sfi-bonusen ger en vision för den typen
              av kvinnor som fastnat hemma. De kan genom ett litet extra bidrag
              ta sin plats i samhället, ta ansvar och stå på egna ben. Det tror
              jag kan vara en bra start.
            </seg>
          </u>
          <note type="speaker">
            Anf. 81 LUCIANO ASTUDILLO (s) replik:
          </note>
          <u>
            <seg>
              Fru talman! Det som vi kan förenas i är att svenska språket är
              centralt för att få ett jobb, bli delaktig i samhället och kunna
              göra sig förstådd. Därför vill vi rödgröna satsa mer på att yrkesanpassa
              svenska för invandrare. Vi vill individualisera den mer. Och vi
              tycker att det är anmärkningsvärt att ni under fyra år har gjort
              så lite på det området.
            </seg>
          </u>
          <u>
            <seg>
              Jag har två frågor. Det står i bestänkandet att sfi-bonusen kommer
              att leda till att fler nyanlända invandrare påbörjar sfi och når
              godkänt snabbare. När ni skriver så, vad har ni för belägg för
              att det verkligen är så? Det är den första frågan.
            </seg>
          </u>
          <u>
            <seg>
              Min andra fråga gäller er konstruktion av sfi-bonusen. I praktiken
              kommer en lågutbildad, en analfabet, med det system som ni sätter
              i sjön utan att utvärdera, aldrig någonsin att få denna bonuspeng,
              kanske en halv peng på sin höjd, medan en högutbildad akademiker
              med alla förutsättningar i världen att klara svenskan på kortare
              tid än ett år kommer att få den.
            </seg>
          </u>
          <u>
            <seg>
              Vad är det för människosyn som ni har baserat detta system på?
              Vad har varit drivande för er när ni har byggt upp ett sådant
              system?
            </seg>
          </u>
          <note type="speaker">
            Anf. 82 REZA KHELILI DYLAMI (m) replik:
          </note>
          <u>
            <seg>
              Fru talman! Jag förstår Lucianos ideologi. Alla ska bromsas på
              samma plats. Ingen får möjlighet att utvecklas. Vi vill utveckla
              och inte avveckla i Sverige. Varför ska man inte få möjligheten
              att med sfi-bonus eller på annat sätt lära sig svenska snabbare
              och komma ut i samhället som välutbildad och driftig? Varför ska
              man bli stoppad av sådana personer som du nämner, Luciano, som
              inte kan språket och är analfabeter? Varför ska man fastna i samma
              klass som dem i åtta år? Vad är syftet med det?
            </seg>
          </u>
          <u>
            <seg>
              Vill du ha bevis, Luciano? Följ med mig till Tensta och Rinkeby
              så kan du personligen se hur många som har fastnat där. Lärarna
              vill inte låta de som är duktigare gå vidare på grund av att man
              har börjat som en grupp. Vi vill se folk som individer och inte
              som grupp. Man ska inte fastna. Om man har möjlighet att få hälften
              av bonusen, varför inte?
            </seg>
          </u>
          <note type="speaker">
            Anf. 83 LUCIANO ASTUDILLO (s) replik:
          </note>
          <u>
            <seg>
              Fru talman! Reza Khelili har helt missförstått socialdemokratisk
              ideologi. Vi socialdemokrater vill att fler ska nå framgångar
              både i livet och i att lära sig svenska språket. Vi förstår också
              att människor är olika och har helt olika behov och förutsättningar
              och behöver olika former av stöd. Vi vill därför yrkesanpassa
              eftersom vi är helt övertygade om att genom att yrkesanpassa svenskan
              mer kan fler lära sig.
            </seg>
          </u>
          <u>
            <seg>
              Ju mer individualiserad utbildningen är, desto bättre. Det är
              därför vi har den typen av förslag.
            </seg>
          </u>
          <u>
            <seg>
              Reza Khelili väljer att inte svara på mina två frågor utan bjuder
              in mig till Stockholm på lite safari. Jag har varit runt och tittat
              mycket, och jag har lärt mig av personliga erfarenheter. Jag har
              sett hur mina föräldrar och många andra efter det har gått igenom
              systemet.
            </seg>
          </u>
          <u>
            <seg>
              Jag ställer mina två frågor igen.
            </seg>
          </u>
          <u>
            <seg>
              Ni skriver att ni är helt övertygade om att fler kommer att nå
              godkänt tack vare sfi-bonussystemet. Vilka belägg har ni när ni
              skriver så i ert betänkande?
            </seg>
          </u>
          <u>
            <seg>
              Vad är det för människosyn Reza Khelili, Moderaterna och övriga
              Alliansen har när ni gör det möjligt bara för dem som har mycket
              med sig i form av akademisk utbildning att nå en bonus medan de
              som är lågutbildade eller inte har någon utbildning alls aldrig
              någonsin med det system ni sätter i sjön kan nå den bonusen? Vad
              ligger det för människosyn bakom den typen av förslag?
            </seg>
          </u>
          <u>
            <seg>
              Svara gärna på mina frågor denna gång.
            </seg>
          </u>
          <note type="speaker">
            Anf. 84 REZA KHELILI DYLAMI (m) replik:
          </note>
          <u>
            <seg>
              Fru talman! Jag förstår att De rödgröna vill vinna på de svaga.
              Det är alltid stackars kvinnor, stackars sjuka, stackars de som
              mister sin a-kassa, stackars invandrare och så vidare. Det känner
              vi till och har sett hela tiden.
            </seg>
          </u>
          <u>
            <seg>
              Du säger att ni har skrivit att ni ska satsa på individuell kursplanering,
              Luciano. Vi säger att vi har gjort det och gör det. Vi har många
              aktiviteter för dem som har svårt att klara svenskan. Man kan
              välja kurser som passar de egna kunskaperna i språk och annat,
              till exempel religion.
            </seg>
          </u>
          <u>
            <seg>
              Det ni kommer med förslag om har vi redan gjort under dessa fyra
              år. Vi kommer att utveckla och förbättra det, vilket ni inte gjorde
              under den tid ni hade makten i Sverige.
            </seg>
          </u>
          <u>
            <seg>
              I era reservationer har ni inga riktiga förslag. Att stå här
              och påstå vad som helst går ju an, men trots att ni hade tid har
              vi inte sett något förslag till förändring eller någon praktisk
              handling.
            </seg>
          </u>
          <note type="speaker">
            Anf. 85 EVA FLYBORG (fp):
          </note>
          <u>
            <seg>
              Fru talman! I dag debatterar vi alltså sfi-bonusen. Det har gjorts
              tidigare vid ett antal tillfällen, så jag ska inte dra ut på debatten
              alltför länge. Några saker har jag dock att säga.
            </seg>
          </u>
          <u>
            <seg>
              Det är väsentligt att nyanlända till Sverige lär sig svenska
              så fort det bara går. Jag tror inte att någon är emot det, tvärtom.
              Utan svenska får man inget jobb, och utan jobb får man ingen delaktighet
              eller integration. Det tar alltför lång tid för alltför många
              att genomgå sfi-undervisningen. Vissa hoppar till och med av eller
              kommer inte ens till start. Det duger inte.
            </seg>
          </u>
          <u>
            <seg>
              Så här har det varit, Luciano Astudillo, i det socialdemokratiska
              Sverige. Det är ni som har byggt upp de här systemen. Det är er
              politik som har misslyckats, er integrationspolitik som har havererat
              för länge sedan.
            </seg>
          </u>
          <u>
            <seg>
              Då måste något göras, och den här regeringen tar tag i frågan.
              Vi gör ett antal saker. Det finns flera stora reformer, inte minst
              vad gäller när man kommer till Sverige. Det handlar om introduktion,
              lotsar, sfi-undervisning och så vidare. Vi gör något i denna regering.
              Ni har i stort sett inga egna förslag, men ni är bra på att klaga
              på det vi äntligen gör.
            </seg>
          </u>
          <u>
            <seg>
              Vad tycker eleverna själva om bonusförslaget? I en undersökning
              som gjordes av SCB för några månader sedan trodde 40 procent av
              eleverna att de skulle lära sig svenska snabbare om de fick en
              bonus. 40 procent!
            </seg>
          </u>
          <u>
            <seg>
              Vi talade tidigare om att det finns drivkrafter i samhället.
              Det finns personliga drivkrafter hos oss alla, varför förneka
              det? Vi är människor. Det är klart att det fungerar bättre med
              en morot, ett incitament. Det finns ingen anledning att förneka
              det.
            </seg>
          </u>
          <u>
            <seg>
              Vore det ett krav för medborgarskap trodde hela 50 procent att
              de skulle lära sig snabbare. Förneka inte drivkrafterna, förlöjliga
              och håna dem inte! De är mänskliga.
            </seg>
          </u>
          <u>
            <seg>
              Fru talman! Varför handlar det just om språket? Jo, för att språket
              är en av de viktigaste nycklarna. När jag började på Volvo Personvagnar
              1985 kom jag till en avdelning som hanterade strategier, nya modeller
              och så vidare. På mitt första möte förstod jag ingenting. Jag
              förstod inte det språk de talade eftersom det var så specialiserat
              med olika uttryck och annat. Vad fick jag göra? Jo, jag fick snabbt
              lära mig för att över huvud taget kunna förstå. Min personliga
              drivkraft var att kunna fungera på mitt nya jobb. Förneka inte
              de personliga drivkrafterna; det är inte konstigare än så.
            </seg>
          </u>
          <u>
            <seg>
              Vilka är de konkreta anledningarna till att man gör detta? Vad
              uppnår man konkret med detta, frågar ni. Det är en bra fråga.
              Man kan sammanfatta det i några punkter. Det ligger visserligen
              en lång och djup diskussion bakom, men den har vi haft så många
              gånger, så jag försöker begränsa mig.
            </seg>
          </u>
          <u>
            <seg>
              En snabbare genomströmning av sfi-studenter är bra. Ju snabbare
              man lär sig svenska, desto snabbare får man jobb. Det är inte
              konstigt. Den som lämnar sfi-systemet snabbare lämnar plats och
              resurser till dem som behöver det bättre. Det är solidaritet,
              eller hur, Luciano Astudillo?
            </seg>
          </u>
          <u>
            <seg>
              Ni har inte berört sfi-lyftet med ökad kompetens särskilt mycket.
              Här avsätter regeringen 61 miljoner kronor. Vi kanske skulle kunna
              tala om det en liten stund. Här satsar regeringen på dem som är
              så oerhört viktiga för hela denna reform och för integrationen,
              det vill säga våra duktiga sfi-lärare som är ute i skolorna och
              lär sfi-eleverna svenska. Det glömde ni att berätta om, så då
              gör jag det.
            </seg>
          </u>
          <u>
            <seg>
              En intressant jämställdhetsaspekt som Reza tog upp lite grann
              men som ni inte heller berörde det är konstigt vad ni glömmer
              mycket; låt oss kalla det selektivt minne är att kvinnorna förmodligen
              kommer att komma till sfi-undervisningen i högre utsträckning.
              Jag tycker att det är en aspekt som är värd att komma ihåg.
            </seg>
          </u>
          <u>
            <seg>
              Det finns en invändning från oppositionen där man säger att det
              blir en ökad påverkan på den enskilda läraren och så vidare när
              det står en liten, liten peng på spel. Jag tror att man kan överse
              med det där i ganska hög grad. De obligatoriska nationella slutproven,
              som regeringen också har infört, gör nämligen att man får fasta
              spelregler för hur man ska utvärdera sfi:n över huvud taget.
            </seg>
          </u>
          <u>
            <seg>
              Bland andra Ulf Holm frågar hur man vet och inte vet. Det är
              en bra och dessutom relevant fråga. Vi har naturligtvis inte bara
              lyssnat med våra kompisar och vänner eller gjort egna besök. I
              den delrapport som Statskontoret har lämnat in, och som jag tror
              att alla känner till, har man talat om att motivationen har ökat
              markant hos eleverna. Jag tror att man uttrycker det så här: Enligt
              IFAU:s första uppföljningsrapport förefaller bonusen, precis som
              några har sagt, inte ännu ha någon stark effekt på rekryteringen
              till sfi. Men svarspersonerna ger en övervägande positiv bild
              av elevernas motivation och intresse och av hur verksamheten fungerar.
            </seg>
          </u>
          <u>
            <seg>
              Det är inget totalt svar. Det är ingen färdig rapport det är
              jag den första att säga, för det är inte klart än. Men indikatorerna
              på hur det ser ut är avgjort positiva.
            </seg>
          </u>
          <u>
            <seg>
              Jag skulle vilja säga så här: En opposition som under så många
              år har fört en politik som har blivit så misslyckad och som i
              stort sett inte har några egna förslag att komma med kanske inte
              ska skrika så mycket om att det här är så dåligt. Vi gör någonting.
              Det här är en del i ett större paket för hur en integrationspolitik
              måste förändras och måste föras.
            </seg>
          </u>
          <u>
            <seg>
              Med till exempel etableringspropositionen, med de personliga
              lotsarna och med många andra saker vi gör nystartsjobben, instegsjobben
              och så vidare tror jag, fru talman, att det här är ett år som
              vi kan komma att se tillbaka på som ett år när Sverige förändrade
              sin integrationspolitik till det bättre.
            </seg>
          </u>
          <u>
            <seg>
              Jag nöjer mig med detta så länge, fru talman, och yrkar bifall
              till utskottets förslag i betänkandet och avslag på motionen.
            </seg>
          </u>
          <note>
            I detta anförande instämde Hans Backman (fp) och Reza Khelili
            Dylami (m).
          </note>
          <note type="speaker">
            Anf. 86 LUCIANO ASTUDILLO (s) replik:
          </note>
          <u>
            <seg>
              Fru talman! Nu debatterar vi sfi-bonusen i första hand, men jag
              tar gärna en hel debatt om de fyra förlorade åren när det gäller
              viktiga förändringar för flyktingmottagandet. Boendesegregationen
              har accentuerats. Det ser vi inte minst inom storstadsregionerna.
              Utanförskapet har ökat. Allt det där går inte att skylla på krisen.
            </seg>
          </u>
          <u>
            <seg>
              Jag tycker att det är nästan dystert och på den lägsta nivån
              när vi politiker ägnar oss åt att bara titta bakåt, kritisera
              och gnälla. Ni gjorde det och det, säger man, och så blir det
              detta käbbel. Jag tycker att det är viktigt att de som har ansvaret
              och makten också tar ansvar för den period man själv har.
            </seg>
          </u>
          <u>
            <seg>
              Vi har gjort vår hemläxa. Vi har i vårt parti tagit fram en djuplodande
              rapport om det här området och vi har lagt fram flera förslag.
              Vi samarbetar med Miljöpartiet och Vänsterpartiet för att komma
              med en rad konkreta förslag på hur integrationen kan förbättras.
            </seg>
          </u>
          <u>
            <seg>
              Vi säger att språket är nyckeln. Det är precis som Eva Flyborg
              säger. Det är som den erfarenhet Eva gjorde när hon kom till Volvo
              Personvagnar och mötte ett annorlunda språk där. Hon var tvingad
              att lära sig det. Men vad var det som hände där? Jo, hon kom till
              ett yrke. Hon fick lära sig språket via ett yrke. Därför borde
              regeringen kanske satsa på att yrkesanpassa svenskundervisningen
              mycket mer. Man ska ta till vara det människor har med sig från
              andra länder och låta dem utveckla och lära sig språket i den
              miljön. Har du vårdbakgrund? Lär dig språket där!
            </seg>
          </u>
          <u>
            <seg>
              Men i stället väljer ni ett bonussystem, trots att man inte vet
              om det ger bättre resultat. Varför gör ni det? Vilket belägg har
              ni för att påstå att fler kommer att få godkänt?
            </seg>
          </u>
          <note type="speaker">
            Anf. 87 EVA FLYBORG (fp) replik:
          </note>
          <u>
            <seg>
              Fru talman! Luciano Astudillo säger att det är dystert att titta
              bakåt. Det ska vi tydligen inte göra. Glöm allt det som har varit!
              Glöm det som har gjort att Sverige har haft en så erbarmerligt
              dålig integrationspolitik med alla de problem som vi kan se i
              Botkyrka, i Rosengård och överallt!
            </seg>
          </u>
          <u>
            <seg>
              Ska vi inte se verkligheten som den är? Ska vi inte ta reda på
              varför det har blivit som det har blivit? Vi kan väl inte bara
              avhända oss ansvaret och säga: Det är som det är, och vi har ingen
              aning om varför! Då vet vi ju inte vad vi ska göra framöver. Det
              är verkligen att vara oansvarig. Det är en populistisk inställning
              att säga: Vi hittar på någonting som låter bra. Om det sedan har
              med verkligheten eller inte att göra bryr vi oss inte lika mycket
              om!
            </seg>
          </u>
          <u>
            <seg>
              Nej, Luciano Astudillo, så gör inte vi i alliansregeringen. Vi
              tar reda på varför det är som det är, och sedan lägger vi fram
              konkreta förslag.
            </seg>
          </u>
          <u>
            <seg>
              Jag måste säga att jag i det betänkande som vi diskuterar här
              i dag inte har sett ansträngningarna från alla de arbetsgrupper
              och annat som Luciano Astudillo talar om. Jag kan inte se att
              det ligger så många förslag på riksdagens bord att kunna fatta
              beslut om.
            </seg>
          </u>
          <u>
            <seg>
              Vi talar om ett yrke. Jobbet är det viktigaste. Det är rätt.
              Det är därför det är så viktigt att få fart på företagandet. Vi
              talade här tidigare till exempel om hur viktigt det är att ha
              olika system för att företagen ska fungera. Alla dessa olika steg
              för att förbättra företagande har ni varit emot i så många år.
              Det är bra att ni nu går med på ett steg av dem, i alla fall.
            </seg>
          </u>
          <u>
            <seg>
              Det handlar om instegsjobb, nystartsjobb, praktik och så vidare.
              Det handlar om en lots för den som kommer till Sverige som är
              individanpassad just efter dig du som kommer ny.
            </seg>
          </u>
          <u>
            <seg>
              En liten uppmuntran i form av en liten bonus är bra. Det uppmuntrar
              till det personliga incitamentet. Man ska inte underskatta de
              personliga drivkrafterna. Det är ingen som får det sämre med det
              här förslaget, Luciano.
            </seg>
          </u>
          <note type="speaker">
            Anf. 88 LUCIANO ASTUDILLO (s) replik:
          </note>
          <u>
            <seg>
              Fru talman! Nej, men det är en prioriteringsfråga. Man använder
              resurser som skulle ha kunnat användas för att förbättra svenskundervisningen
              för fler. Man sjösätter ett system som hitintills, enligt de utvärderingar
              som har gjorts, inte har lett till att fler lär sig svenska språket.
            </seg>
          </u>
          <u>
            <seg>
              Vi vill yrkesanpassa, individualisera och specialisera språkundervisningen
              så att fler kan nå framgång i erövrandet av svenska språket. Vi
              ser att människor är olika och har olika behov och förutsättningar,
              precis som Eva Flyborg hade sina behov av att lära sig ett nytt
              språk när hon kom till Volvo Personvagnar.
            </seg>
          </u>
          <u>
            <seg>
              Den enda populism jag hör här är Eva Flyborg som flyr undan fyra
              års ansvar. Vi kan gå ända tillbaka till början på 90-talet och
              den förra borgerliga regeringen och se på de förändringar som
              gjordes i flyktingmottagningen då. Men jag tycker att det är för
              platt att ägna sig åt den typen av debatt. Jag vill diskutera
              framåt. Hur förbättrar vi villkoren så att fler kan erövra svenska
              språket och så att fler kan nå möjligheten till jobb?
            </seg>
          </u>
          <u>
            <seg>
              Nu har det gått åt fel håll ett par år. Hur ser vi till att fler
              kommuner tar ett ansvar för flyktingmottagandet? Här i Stockholmsregionen
              är det fyra kommuner som bär upp 75 procent av flyktingmottagningen
              till hela regionen. Vi har kommuner som oavsett politisk färg
              fortfarande vägrar ta emot flyktingar. Det är klart att det påverkar.
              Det har gått fyra år, och regeringen har inte gjort något åt det.
              Nu, i elfte timmen, sjösätter man lite experiment med lotsar och
              sfi-bonus och slår sig för bröstet och säger: Titta, vi tar ansvar!
            </seg>
          </u>
          <u>
            <seg>
              Låt oss gå åter till grundfrågan. Ni skriver att fler kommer
              att nå godkänt resultat när ni inför sfi-bonussystemet. Jag frågar:
              Vilka belägg har ni för att det är så? Svara på frågan, är du
              snäll!
            </seg>
          </u>
          <note type="speaker">
            Anf. 89 EVA FLYBORG (fp) replik:
          </note>
          <u>
            <seg>
              Fru talman! Jag svarar igen på den frågan, så kanske Luciano
              Astudillo hör. Enligt IFAU:s första uppföljningsrapport har man
              ökat elevernas motivation och intresse och fått en bild av hur
              verksamheten fungerar. Det är ett enda konkret exempel i detta
              tidiga skede. Jag har sagt det flera gånger: Jag erkänner att
              det är ett tidigt skede att utvärdera det hela. Frågan går därför
              egentligen inte att besvara helt, men man kan ändå ge en indikation.
            </seg>
          </u>
          <u>
            <seg>
              Den andra delen av frågan har jag också redan svarat på. Där
              tog jag fram eleverna själva och vad de trodde och tyckte i den
              undersökning som SCB har gjort. 40 procent trodde att de skulle
              lära sig svenska snabbare om de fick en bonus. Vem är mer expert
              på att tala om hur detta ska funka än eleverna själva, som faktiskt
              sitter på skolbänken och ska lära sig? Finns det experter som
              är bättre än eleverna är själva? Jag tror inte det. Jag tror att
              det är bra att fråga människor.
            </seg>
          </u>
          <u>
            <seg>
              Om det var ett krav för medborgarskap var det hela 50 procent
              som trodde att de skulle lära sig svenska snabbare. Underskatta
              inte de personliga drivkrafterna! Underskatta inte människors
              individualitet, motivation och vilja att lära sig! Det hjälper
              med en uppmuntran.
            </seg>
          </u>
          <u>
            <seg>
              Det finns anledningar till att vi beskattar saker och inte beskattar
              saker i samhället. Det finns anledningar till att vi gör det enklare
              eller svårare att göra vissa saker. Annars skulle hela filosofin
              med att göra vissa saker svårare enklare falla. Det tror jag inte
              Luciano Astudillo menar. Hela vårt samhälle och hela vårt lagsystem
              bygger på att man straffas om man gör fel och uppmuntras om man
              gör rätt. Jag tycker att jag har svarat på frågorna så många gånger
              nu att nu får det väl ändå räcka.
            </seg>
          </u>
          <u>
            <seg>
              Fru talman! Det här är inte det enda svaret, och det har jag
              erkänt flera gånger. Det här är en del av en helhet i ett försök,
              en ambition, en vilja, en strävan att rätta till en integrationspolitik
              som totalhavererade under vänsterns styre. Vi gör vårt bästa för
              att rätta till detta. Det här är inte det enda, och det är inte
              perfekt det kommer att behöva förbättras men det är ett steg på
              vägen.
            </seg>
          </u>
          <note type="speaker">
            Anf. 90 MICHAEL ANEFUR (kd):
          </note>
          <u>
            <seg>
              Fru talman! I dag föreslår arbetsmarknadsutskottets majoritet
              att riksdagen ska besluta om en nationell bonus för elever som
              klarar nivån Godkänd inom stipulerad tid. Det är inte en dag för
              tidigt.
            </seg>
          </u>
          <u>
            <seg>
              Bonusen siktar mot att ytterligare höja den enskildes motivation
              att uppnå goda språkkunskaper i svenska språket. Svenska för invandrare,
              sfi, består i dag av tre olika studievägar benämnda 13 som vardera
              innehåller två kurser. Studieväg 1 är den grundläggande studievägen
              för dem som har väldigt ringa eller inga kunskaper i svenska språket,
              och efterhand ökar kraven. Bonus ska kunna erhållas vid godkänt
              betyg vid varje studievägs avslutning. Klarar man den första får
              man 6 000 kronor, och sedan ökar det upp till det maximala 12
              000, om det nu är de summorna som ska gälla.
            </seg>
          </u>
          <u>
            <seg>
              Jag noterar att i jämförelse med dagens situation kommer ingen
              som läser sfi att få det sämre. I debatten låter det som om vi
              ruinerar och tar sönder något här. Det gör vi inte. Reglerna gäller,
              och så lägger vi på en liten bonus. Av debatten kan man få intrycket
              att en sfi-bonus är totalt orättvis. Det har sagts några gånger
              här. Man kan få intrycket att det låser vissa grupper ute från
              sfi. Det var någon som såg en framtid där inte alla fick läsa
              sfi. Eller också är man bara rent allmänt elak för att man inför
              bonusen.
            </seg>
          </u>
          <u>
            <seg>
              Vi kanske ska reda ut hur verkligheten har sett ut, hur den ser
              ut och hur den möjligtvis kommer att se ut. Jag tror inte att
              det finns någon som på allvar har ägnat sig åt sfi-frågor de senaste
              1015 åren som kan säga att det har varit perfekt, att det inte
              har funnits några problem och att allting har varit jättebra.
            </seg>
          </u>
          <u>
            <seg>
              Låt mig ta några exempel på hur det en gång var och tyvärr ibland
              fortfarande är. Ett tag var man inte ens välkommen att skriva
              in sig på Arbetsförmedlingen om man inte hade uppnått rätt nivå
              sfi. Det fanns någon som lagstiftade om det. I vissa kommunerna
              tog man de övertaliga eller de inte riktigt fungerande lärarna
              och satte på sfi för att kunna göra av dem någonstans. När man
              frågade hur många elever de hade på vissa utbildningar visste
              de inte riktigt det. Vissa kommuner kopplade ekonomiska ersättningar
              till huruvida man gick och läste sfi eller inte. Andra gjorde
              det inte. Vissa invandrare kunde få sfi med inriktning mot sina
              egna tidigare kunskaper. Andra blev inte ens tillfrågade utan
              blev bara satta i en grupp, och när gruppen var tillräckligt stor
              drog man i gång sfi. Man kunde i princip vara inskriven hur länge
              som helst i vissa kommuner. Vissa nyanlända fick börja på sfi
              inom rimlig tid. Andra fick vänta tills gruppen var fylld.
            </seg>
          </u>
          <u>
            <seg>
              Det finns självfallet många lysande exempel under åren på eldsjälar
              som på enstaka platser har bedrivit en fantastisk sfi. Min poäng
              är att det inte fanns någon enhetlighet. Den nyanländes möjligheter
              att lära sig svenska berodde inte på hans eller hennes egen ambition
              och arbete utan på tillfälligheter och var man hamnade i detta
              land. Det kan väl ingen tycka var rättvist.
            </seg>
          </u>
          <u>
            <seg>
              Att debattera sfi-bonus för sig själv, som jag uppfattar att
              Luciano tyckte att vi skulle göra, är inte möjligt. Det är som
              att diskutera färg och bara få använda svart. Det funkar inte.
            </seg>
          </u>
          <u>
            <seg>
              Vi har infört att folkhögskolor ska få rätt att bedriva sfi-undervisning.
              Vi satsar 61 miljoner på sfi-lyftet. Vi inför nationella prov.
              Vi har etableringspropositionen och en individuell introduktionsersättning,
              vilket naturligtvis är oerhört bra för jämställdheten. Det finns
              ett antal andra saker också. Ytterligare en byggsten för att förbättra
              detta är sfi-bonusen.
            </seg>
          </u>
          <u>
            <seg>
              Fru talman! Att de oppositionella vänsterpartierna säger nej
              till en sfi-bonus förvånar ingen. Oppositionen brukar reflexmässigt
              kommentera regeringens och riksdagens beslut med: för lite och
              för sent. Den här gången fick vi en variant: för mycket och för
              fort. Sanningen är att det är lagom och i rätt tid.
            </seg>
          </u>
          <u>
            <seg>
              Vad är det då som upprör vänsterpartierna när det gäller sfi-bonusen?
              Låt oss se på vad det är som räknas upp i reservationen, för det
              är väl ändå det som gäller.
            </seg>
          </u>
          <u>
            <seg>
              Det första är att man ska sätta individens behov i centrum. Välkomna
              på vagnen! Det är jätteroligt att även vänsterpartierna nu har
              insett det och tycker detta. Det här sker nu genom den individuella
              introduktionsplan som varje person som kommer får upprättad.
            </seg>
          </u>
          <u>
            <seg>
              Det andra man säger är att förslaget i första hand stimulerar
              studenter som redan är gynnade genom till exempel studievana,
              latinskt alfabet, hög utbildning etcetera. Nu är vi tillbaka på
              vänsterpartiernas mammas gata igen. Om inte alla kan nå exakt
              samma mål på exakt samma tid måste några hållas tillbaka. Sfi-bonusen
              är faktiskt en morot för att nå målet lite fortare än utan bonus.
              Man tar i lite mer och satsar några timmar till per dag för att
              nå det här målet. Det säger ni nej till. Det är konstigt.
            </seg>
          </u>
          <u>
            <seg>
              Nästa argument är att sfi-bonusen utgår från att dagens sfi-elever
              inte skulle vara tillräckligt motiverade. Genom att motivera eleverna
              ytterligare lite till och genom att ställa rimliga krav kommer
              fler att klara sfi-utbildningen på kortare tid. Det frigör resurser
              inom sfi för dem som har längre väg till Godkänd. Ju fler som
              går ur systemet fortare med goda kunskaper, desto mer resurser
              finns det till dem som behöver mer hjälp.
            </seg>
          </u>
          <u>
            <seg>
              Sedan säger man att det blir en onödig administrativ börda för
              kommunerna. Som gammalt kommunalråd kan jag konstatera att den
              ökade administrationen när det gäller sfi är marginell. Den kommer
              inte att märkas ens i de minsta kommunerna.
            </seg>
          </u>
          <u>
            <seg>
              Vidare skriver man i reservationen och det måste vara ett tanke-
              eller skrivfel att sfi-bonusen inte löser det grundläggande problemet
              att kunna kombinera sfi-bonusen med arbete. Är det grundläggande
              problemet att vi inte har hittat en modell där ni tycker att man
              kan kombinera sfi-bonusen med arbete? Då är det väldigt synd att
              ni inte har tagit upp den diskussionen tidigare utan kommer med
              detta först i reservationen.
            </seg>
          </u>
          <u>
            <seg>
              Sfi-undervisningen ska vara mer yrkesanpassad, specialiserad
              och individualiserad. Vi är egentligen inte emot det inte på något
              sätt. Det tragiska är att det inte har varit så tidigare. Nu har
              vi tagit en massa steg mot just detta med individuella planer,
              möjligheten att få mer hjälp på rätt nivå och så vidare.
            </seg>
          </u>
          <u>
            <seg>
              Sedan har det sagts flera gånger att det är fel att införa sfi-bonusen
              innan utvärderingen av försökskommunerna är klar. Ja, man kan
              tycka så. En annan synpunkt är att det var fel från början att
              över huvud taget göra det här till en försöksverksamhet. Det här
              bonussystemet är så bra att man egentligen inte behöver göra det.
              Jag kan tycka att det är bra att vi rättar till det misstaget
              nu och genomför det över hela landet.
            </seg>
          </u>
          <u>
            <seg>
              Vidare skriver man att sfi ska kunna bedrivas inom ramen för
              folkhögskolan. Det står som krav, kritik eller något i reservationen.
              Ja, vad ska man säga om det kanske den 24 mars 2010? Det var då
              den här kammaren beslutade att folkhögskolor har rätt att bedriva
              sfi-undervisning. Den gången kom vänsterpartierna tomhänta och
              för sent.
            </seg>
          </u>
          <u>
            <seg>
              Fru talman! Avslutningsvis vill jag konstatera att med införandet
              av en sfi-bonus kompletteras verktygslådan så att nyanlända får
              goda möjligheter att så fort som möjligt lära sig språket för
              att gå vidare till studier, arbete och på sikt självförsörjning.
              Jag yrkar alltså bifall till utskottets förslag.
            </seg>
          </u>
          <u>
            <seg>
              Sedan får jag väl också passa på att som den nyaste medlemmen,
              tror jag, i arbetsmarknadsutskottet få äran att hålla det sista
              anförandet i debatten den här riksdagsmandatsperioden och tacka
              för ett kort men trevligt samarbete.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Nedsättning av egenavgifter
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            10 § Höjt mål och vidareutveckling av elcertifikatssystemet
          </note>
          <note>
            Föredrogs
          </note>
          <note type="speaker">
            Anf. 91 ALF ERIKSSON (s):
          </note>
          <u>
            <seg>
              Fru talman! Vi har upplevt en tid när sjöarna blev allt surare
              och fisken dog men vattnet blev allt klarare. Havsvikarna led
              periodvis av svår syrebrist, och den fisk som kunde fly gjorde
              det till andra, mer syrerika vatten. I mitt hemlän Halland, i
              Laholmsbukten, började bottnarna att dö. Den ena larmrapporten
              avlöste den andra. Det här var under 80-talet då försurningsproblematiken
              blev allt tydligare. Jag skulle nästan vilja påstå att vi fick
              ett nytt parti i riksdagen på grund av att dessa problem blev
              så tydliga.
            </seg>
          </u>
          <u>
            <seg>
              Fru talman! Det stod snart ganska klart att vi måste ställa om
              vårt energisystem i en hållbar riktning. Uppgiften är stor eftersom
              svenska folket 1980 beslutade att kärnkraften ska avvecklas. Alla
              var överens om det. Den stora tvistefrågan då var när och hur.
            </seg>
          </u>
          <u>
            <seg>
              Självklart behövs mycket forskning och teknikutveckling, men
              ett viktigt instrument för att styra utvecklingen i önskvärd riktning
              är ekonomiska styrmedel. Det ska vara dyrt att vara bakåtsträvare,
              och det ska vara billigt att använda de nya, miljövänliga alternativen.
            </seg>
          </u>
          <u>
            <seg>
              År 2002 kom vi socialdemokrater, Centerpartiet och Vänsterpartiet
              överens om att införa ett elcertifikatssystem för att stimulera
              fram förnybar energiproduktion. Det var då när Centern drev på
              för att avveckla kärnkraften, och vi socialdemokrater och vänsterpartister
              var angelägna om att skapa förutsättningar för att göra det möjligt
              att gå folkviljan till mötes som så klart uttrycktes 1980 utan
              att det skulle få några negativa konsekvenser för välfärd och
              sysselsättning. Den uppfattningen har vi på vänstersidan än i
              dag, och det är därför vi rödgröna vill ha ett högre mål för elcertifikaten
              än vad högeralliansen vill.
            </seg>
          </u>
          <u>
            <seg>
              Systemet innebär att alla elanvändare får betala till systemet
              som ger ekonomiska stimulanser till producenter av förnybar el.
              Varje år fastställs kvotplikten, som talar om hur mycket av nästa
              års elförsäljning som ska vara förnybar el, för elleverantörerna.
              På så sätt kan staten ålägga elproducenterna att utveckla det
              förnybara, och utfallet bör bli det som riksdagen fastställer.
            </seg>
          </u>
          <u>
            <seg>
              I den proposition som vi nu behandlar föreslår regeringen att
              elcertifikatssystemet ska förlängas till 2035, och 2020 ska vi
              ha en målnivå på 25 terawattimmar. Vi på den rödgröna sidan har
              i en gemensam reservation redogjort för vår syn på systemet. Vi
              tycker att regeringen har för låga ambitioner. Det är viktigt
              att elcertifikatssystemet är rätt dimensionerat i förhållande
              till det intresse som finns i att investera i förnybar elproduktion
              såsom vindkraft och biokraftvärme. Därför anser vi att regeringen
              ska återkomma till riksdagen med ett förslag så att målet för
              elcertifikatssystemet utvidgas till 30 terawattimmar till 2020.
              Tio år senare bör vi ha uppnått en målnivå på 55 terawattimmar.
            </seg>
          </u>
          <u>
            <seg>
              Fru talman! Elcertifikatssystemet fungerar på någorlunda utvecklad
              teknik såsom landbaserad vindkraft och biokraftvärme. Det räcker
              däremot inte till för att utveckla nya tekniker. Här ser vi en
              påtaglig passivitet från regeringens sida. Det är tydligt att
              intresset är mer fokuserat på ny kärnkraft än att utveckla nya
              förnybara produktionsmetoder.
            </seg>
          </u>
          <u>
            <seg>
              Det går inte att prioritera allt. Då blir det otydliga spelregler
              och marknaden vågar inte lita på de ekonomiska förutsättningarna
              för att utveckla nya projekt.
            </seg>
          </u>
          <u>
            <seg>
              Vi vill däremot sätta fullt fokus på att utveckla produktionsmetoder
              som ännu inte kommit i kommersiell drift eller är på försöksstadiet.
              Det kan handla om vågkraft där många spännande försök pågår. Elcertifikatssystemet
              räcker inte heller till för att den havsbaserade vindkraften ska
              bli intressant att vidareutveckla.
            </seg>
          </u>
          <u>
            <seg>
              Av dessa skäl vill vi att ett fastprissystem ska prövas som ett
              komplement till elcertifikatssystemet. Det kan bli ett nytt verktyg
              för att ytterligare stimulera utvecklingen av förnybar elproduktion.
            </seg>
          </u>
          <u>
            <seg>
              Det har nu gått nästan precis fyra år sedan Centern hoppade av
              den uppgörelse vi hade om bland annat elcertifikat och satte sig
              i högerblocket. Fram till dess hade vi en blocköverskridande överenskommelse
              om energipolitik. När vi nu granskar den högerledda regeringens
              agerande under de senaste fyra åren kan vi konstatera att det
              råder minst sagt oklara spelregler för framtiden. Den uppfattningen
              möter vi hos alla aktörer på energimarknaden. Ytterst är det jobben
              det handlar om.
            </seg>
          </u>
          <u>
            <seg>
              Någon ny blocköverskridande överenskommelse, som utlovades i
              regeringsförklaringen 2006, blir det inte. Regeringen vill inte
              ha någon. Det hjälper inte att regeringspartierna i efterhand
              beklagar detta genom att tycka att det var synd att vi på den
              rödgröna sidan inte kunde ansluta oss till en bräcklig regeringsöverenskommelse.
              Så fungerar inte förhandlingar.
            </seg>
          </u>
          <u>
            <seg>
              Det är bara att konstatera att den borgerliga regeringen har
              misslyckats på detta område och att det råder brist på långsiktiga
              spelregler. Det hämmar tilltron till de ekonomiska styrmedel som
              vi använder och till hur hållbara de är.
            </seg>
          </u>
          <u>
            <seg>
              Vi på den rödgröna sidan kan lova att vi om vi vinner valet i
              höst ska göra vad vi kan för att få till stånd verkliga partiöverläggningar
              som ska syfta till att vi får långsiktiga spelregler som kan stå
              sig över flera mandatperioder och skapa tilltro till långsiktiga
              investeringar.
            </seg>
          </u>
          <u>
            <seg>
              Fru talman! Jag står naturligtvis bakom alla våra reservationer,
              men för tids vinnande yrkar jag bara bifall till reservation nr
              1.
            </seg>
          </u>
          <note type="speaker">
            Anf. 92 KENT PERSSON (v):
          </note>
          <u>
            <seg>
              Fru talman! Jag vill börja med att yrka bifall till reservationerna
              1 och 4, och jag står givetvis också bakom reservationerna 2 och
              3.
            </seg>
          </u>
          <u>
            <seg>
              Alf Eriksson var till en början väldigt poetisk. Han pratade
              om vatten och havsvikar, och jag funderade på var det skulle hamna
              någonstans och om det var rätt debatt vi var på. Men det fanns
              en tanke bakom det hela, och det var när du kom in på det här
              med försurat vatten som jag förstod vart du var på väg. Vi står
              inför stora utmaningar i världen. Det är inte bara klimatförändringarna,
              den finansiella oro som vi lever i i dag eller befolkningsökningen
              de kommande 40 åren där man räknar med ytterligare tre miljarder
              som vi har att se fram emot.
            </seg>
          </u>
          <u>
            <seg>
              Vi har också en energikris som ska läggas ovanpå de andra utmaningar
              vi står inför. Det gör att vi som politiker har en uppgift att
              fatta beslut som tar tag i dessa utmaningar så att vi därmed även
              möter människors oro.
            </seg>
          </u>
          <u>
            <seg>
              Sammantaget kommer detta givetvis att påverka och förändra förutsättningarna
              för allt mänskligt liv på jorden. Det gäller såväl tillgången
              på mat som tillförseln och användningen av energi och andra råvaror.
              Vi måste gå från ett fossilt till ett ekologiskt mer hållbart
              samhälle. Det kommer att ställa krav på ytterligare åtgärder för
              att förbättra förmågan samt kunna förhindra och hantera kommande
              energikriser.
            </seg>
          </u>
          <u>
            <seg>
              Eftersom just energiförsörjningen är så oerhört viktig och berör
              så många kommer insatser att behövas på såväl nationell som regional
              och kommunal nivå. Sverige har goda förutsättningar att trygga
              en bra energiförsörjning i framtiden om vi fattar de beslut som
              vi behöver fatta här i riksdagen, nämligen att satsa på förnybar
              energi och förnybar el.
            </seg>
          </u>
          <u>
            <seg>
              Elcertifikatssystemet är ett sätt att stimulera utbyggnaden av
              förnybar el. Det systemet bygger på att producenter av förnybar
              el tilldelas ett certifikat för varje ny megawattimme förnybar
              el. De energikällor som har rätt att tilldelas elcertifikat är,
              som nämnts tidigare, bland annat vindkraft och viss vattenkraft.
              Det är just efterfrågan på elcertifikat som är drivkraften för
              att skapa ökad förnybar elproduktion. Efterfrågan bygger på en
              skyldighet för elleverantörer och vissa elanvändare, alltså inte
              alla, att köpa elcertifikat motsvarande en fastställd andel av
              deras elleveranser eller elanvändning. Detta kallas kvotplikt.
            </seg>
          </u>
          <u>
            <seg>
              Genom att kvoten ökar ökar också efterfrågan på elcertifikat.
              Det finns dock ett problem med elcertifikat när det gäller just
              kvoten tillgång och efterfrågan. I dag har vi ett överskott på
              elcertifikat som inte motsvarar den kvot som finns. Om överskottet
              blir för stort är risken stor att utbyggnaden av den förnybara
              elen hindras eller bromsas upp. Därför är det viktigt att vi har
              kontrollstationer så att vi kan gå in och rätta till vissa missförhållanden.
              Vi har bland annat föreslagit en kontrollstation 2013 för att
              se över detta och eventuellt ta nya steg där vi utökar elcertifikaten.
            </seg>
          </u>
          <u>
            <seg>
              Vi har tillsammans i motionen utgått från det behov som finns
              i samhället av att bygga ut elcertifikaten och komma bort från
              det fossilberoende som vi i dag lever med. Det gäller att ta tag
              i de utmaningar vi har. Därför har vi föreslagit att elcertifikaten
              ökas till 30 terawattimmar 2020 och till 55 terawattimmar 2030.
              Det gör vi inte bara för att vi ska vara duktigare än Alliansen
              utan för att vi ser att det finns ett behov av att få in förnybar
              el i vår energimix och så småningom komma bort från kärnkraften.
            </seg>
          </u>
          <u>
            <seg>
              Det innebär att riksdagen måste fatta de beslut som gör det möjligt.
              Vi måste ha balans mellan elcertifikat och kvoter och hela tiden
              hantera det. Det räcker dock inte. Vi har elcertifikatssystem,
              men vi har också mindre anläggningar som i dag har svårt att slå
              igenom i det svenska energisystemet. Där behövs det troligtvis
              andra styrmedel. Fastprissystemet är ett sätt att hantera det
              hela och ge stöd till mikroanläggningar så att de kan ta sig in.
              Vi ser det i Tyskland och även på andra håll runt om i världen.
            </seg>
          </u>
          <u>
            <seg>
              Dessutom behöver vi se över den havsbaserade vindkraften. Regeringen
              har i sin energiproposition sedan tidigare slagit fast en ram
              på 30 terawattimmar vindkraft, 20 till lands och 10 till havs.
              Problemet med den propositionen är att man inte tar ställning
              till hur det ska ske till havs. Det finns inget system som i dag
              stimulerar eller ger möjligheter för havsbaserad vindkraft i Sverige.
              Vi har Kriegers flak, som nu lagts ned, och vi kan se utvecklingen
              även på andra håll, framför allt i Sverige. Vi tycker, som vi
              föreslagit i vår reservation, att det behöver introduceras ett
              system för havsbaserad vindkraft i Sverige.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.55 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärende som slutdebatterats den 19 maj
          </note>
          <note>
            Punkt 1
          </note>
          <note>
            Övriga punkter
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            13 § (forts. från 10 §) Höjt mål och vidareutveckling av elcertifikatssystemet
            (forts. NU16)
          </note>
          <note type="speaker">
            Anf. 93 PER BOLUND (mp):
          </note>
          <u>
            <seg>
              Herr talman! Det här är en spännande debatt. Vi står, som jag
              ser det, inför ett avgörande energival. Det val till riksdagen
              som vi kommer att ha i september kommer att avgöra vilken energiframtid
              vi går emot i Sverige. Vi kan välja att öppna för kärnkraft och
              göra modesta satsningar på förnybar energi, vilket är den politik
              som Alliansen och den borgerliga regeringen står för. Vi från
              den rödgröna sidan har valt en helt annan väg, som innebär att
              vi gör stora satsningar på förnybar energi, höjer ribban rejält
              och har långsiktiga målsättningar om att få ett helt förnybart
              energisystem. Vi vill inte öppna för en möjlig utbyggnad av kärnkraften
              i det svenska systemet.
            </seg>
          </u>
          <u>
            <seg>
              Det är väldigt skilda synvinklar och målsättningar som vi har.
              Det är viktigt att man uppmärksammar väljare och opinion på att
              det är en stor skillnad mellan de målsättningar vi har för hur
              energisystemet ska utvecklas framöver.
            </seg>
          </u>
          <u>
            <seg>
              Det är uppenbart att vi har möjlighet att få ett helt förnybart
              energisystem i Sverige. Potentialen för förnybar energi är enormt
              stor. Vi har alla möjligheter att expandera de förnybara energikällorna.
              Vi har i Sverige en väldigt god grund att stå på i och med vattenkraften,
              som står för hälften av Sveriges elförsörjning. Vi har också god
              potential för vindkraft. Vi har en landyta som är jämförbar med
              Tysklands och större än Spaniens. Vi har också kustlägen och bra
              vindlägen som gör att vi har möjlighet att bygga ut vindkraften
              enormt mycket i Sverige. Vi har ett planeringsmål på 30 terawattimmar
              som bara är ett första steg. I förlängningen finns det större
              möjligheter än så. Vi kan bygga ännu mer vindkraft i Sverige.
            </seg>
          </u>
          <u>
            <seg>
              Tittar vi på jämförbara länder har vi till exempel Tyskland,
              där man redan i dag har en produktion från vindkraften som ligger
              på ungefär 35 terawattimmar, det vill säga nästan 20 gånger så
              mycket som Sverige har. Även Spanien har en landyta som är mindre
              än Sveriges. Det är mycket mer tättbefolkade länder. Ändå har
              man lyckats expandera vindkraftsproduktionen enormt mycket mer
              än vi har gjort så här långt. Alla möjligheter finns alltså. Vi
              har dessutom i Sverige biobaserad energi, som vi vet har expanderat
              under ganska lång tid tidigare när det gäller både värmeproduktion
              och elproduktion. I dag produceras ungefär 10 terawattimmar el
              från biokraftvärme. Men även här finns en enorm potential att
              öka produktionen i framtiden.
            </seg>
          </u>
          <u>
            <seg>
              Valet vi har är att fortsätta att göra en satsning på de förnybara
              energikällorna eller att i stället vända och öppna för en ny utbyggnad
              av kärnkraft, det vill säga att när de befintliga reaktorerna
              i kärnkraftssystemet tas ur bruk på grund av att de blir för gamla
              satsa på en ny generation kärnkraft med alla de problem som vi
              vet hänger ihop med kärnkraftssystemet. Vi kan inte anse att det
              är den vettiga vägen att gå. I stället vill vi ha en rejäl satsning
              på den förnybara energiproduktionen. Där har vi certifikatsystemet,
              som är det politiska styrmedel vi har för att få en ökad förnybar
              energiproduktion. Vi från den rödgröna sidan har föreslagit en
              rejält ökad ambitionsnivå jämfört med de borgerliga partierna.
              På kort sikt, fram till 2020, vill vi ha en ökning av den förnybara
              energiproduktionen upp till 30 terawattimmar. Vi har också ett
              långsiktigt mål fram till 2030 som ligger på 55 terawattimmar
              förnybar elproduktion. 55 terawattimmar är i sig mer än vad den
              svenska kärnkraften producerade under förra året. Det visar att
              möjligheten finns att ersätta kärnkraften med förnybar energi
              i Sverige.
            </seg>
          </u>
          <u>
            <seg>
              Det här valet är också viktigt för att man ser att de länder
              i världen som har valt den väg som den borgerliga regeringen nu
              siktar på, att öppna för kärnkraftsproduktion i Sverige, har misslyckats
              med att satsa på den förnybara energiproduktionen. Vi kan ta exempel
              som Frankrike och Finland, länder som nu bygger ut kärnkraftsreaktorer
              men är bland de länder i den västliga världen som är allra sämst
              på att investera i förnybar energiproduktion. Det visar att vi
              har ett val att göra i september.
            </seg>
          </u>
          <u>
            <seg>
              Jag vill också lyfta fram frågan om certifikatsystemet på kort
              sikt. Vi ser på det med oro. Det finns till exempel remissinstanser
              som kommit in med synpunkten att det finns en risk för att certifikatsystemet
              kommer att urholkas under de närmaste åren fram till 2015 beroende
              på att vi har för många certifikat i systemet. Det finns en risk
              för att certifikatspriset kommer att sjunka.
            </seg>
          </u>
          <u>
            <seg>
              Detta gör att vi tycker att man från regeringens sida behöver
              återkomma med förslag på hur vi kan undvika en sådan situation,
              där vi får en minskad vilja att investera i förnybar elproduktion
              under den närmaste tiden. Jag tycker att det skulle vara en väldigt
              oroande utveckling om vi fick en sjunkande investeringsvilja under
              de närmaste åren, för det kommer att göra att vi blir tvungna
              att investera väldigt mycket mer längre fram i tiden. Det kommer
              att bli en flaskhalsproblematik, och det kommer inte att ske på
              ett samhällsekonomiskt sätt. Därför anser vi att regeringen behöver
              återkomma till riksdagen med ett förslag på hur vi kan undvika
              sådana variationer i certifikatstillgången och certifikatspriset.
              Tyvärr har regeringen valt att inte ta de här problemen på allvar
              och återkomma med några relevanta reaktioner. Man väljer att ignorera
              problemet och de remissinstanser som pekar på att det finns risker
              framöver.
            </seg>
          </u>
          <u>
            <seg>
              Herr talman! Jag vill slutligen fokusera på en väldigt viktig
              fråga. Det handlar om de sista kvarvarande vattendragen och älvarna
              som finns i Sverige. Vi ser att de är enormt viktiga resurser
              för den biologiska mångfalden. De rinnande vattendrag i Sverige
              som fortfarande finns kvar är en enorm tillgång. Ser man på ett
              tvärsnitt av landet ser man att det finns en mycket stor biologisk
              mångfald kopplad till de rinnande vattendragen. Vi har haft en
              historiskt väldigt stor utbyggnad av vattenkraften i Sverige i
              form av både storskalig och småskalig vattenkraft. Vi anser att
              det nu är dags att lära sig av de misstag som begåtts under historien
              och se till att vi bevarar de värden som finns i de rinnande vattendragen
              och att vi inte fortsätter att exploatera vattenkraften på ett
              sätt som hotar den biologiska mångfalden.
            </seg>
          </u>
          <u>
            <seg>
              Den samhälleliga debatten fokuserar nu mycket på klimathotet,
              vilket jag anser är relevant. Vi behöver ha bra verktyg för att
              möta klimathotet. Men det gör inte att vi har rätt att glömma
              bort de andra miljöhot som finns kvar. Det handlar till exempel
              om den biologiska mångfalden. Sverige har, liksom på klimatområdet,
              skrivit på internationella avtal om att se till att värna den
              biologiska mångfalden och på sikt också förstärka den. Det gör,
              anser vi från Miljöpartiet, att vi inte kan fortsätta att exploatera
              vattenkraften och därmed hota de sista rinnande vattendragen och
              den biologiska mångfald som är kopplad till dem.
            </seg>
          </u>
          <note>
            Herr talman! Jag yrkar bifall till reservationerna nr 1 och 4.
          </note>
          <note type="speaker">
            Anf. 94 CARL B HAMILTON (fp):
          </note>
          <u>
            <seg>
              Herr talman! Jag vill börja med att yrka bifall till utskottsmajoritetens
              förslag till beslut. Beslutet innebär en ökning med 25 terawattimmar
              förnybar el till 2020 och att certifikatsystemet förlängs till
              2035. Varje anläggning får stöd i 15 år. 20 plus 15 är lika med
              35.
            </seg>
          </u>
          <u>
            <seg>
              Frågan om justering av kvoterna 2011 och 2012 har varit uppe.
              Det sker ingen justering. Man föredrar en fortsatt förutsägbarhet
              i det administrativa systemet. Diskussionen om justering av kvoterna
              är emellertid intressant. Den har uppkommit därför att den faktiska
              elanvändningen är lägre än prognosen. Jag tycker att det är tankeväckande.
              Vi har i all elproduktion väldigt långa tidsintervall vid investeringar.
              Här prognostiserade man alltså fel om elefterfrågan under en relativt
              kort tid. Hur stora möjligheter finns det då inte till fel i upplägget
              sett över längre tid, 15 eller 20 år, som vi diskuterar? Det är
              alltså väldigt lång tid.
            </seg>
          </u>
          <u>
            <seg>
              Mycket kommer att hända framöver vad gäller efterfrågan, produktionstekniker,
              utrikeshandel med elektricitet och så vidare. Jag vill börja med
              att påbjuda en viss ödmjukhet inför det faktum att framtiden inte
              kommer att bli som vi tror. Den finansiella krisen har pekat på
              detta, klimathotet diskuterade vi inte för bara några år sedan
              och så vidare. Det finns vissa planekonomiska tongångar här, tycker
              jag. Vi ska väl vara lite försiktiga, så att vi inte förolämpar
              framtiden utan har en öppenhet och flexibilitet inför de överraskningar
              som förvisso kommer och är öppna för förändringar i olika avseenden
              beträffande de system som vi nu diskuterar.
            </seg>
          </u>
          <u>
            <seg>
              Det här förslaget är en god avvägning som vi gör i dag mellan
              olika intressen, producenter och elkonsumenter. Jag tänkte tala
              rätt mycket om elkonsumenterna, för min förutsägelse att jag inte
              skulle få höra så mycket om elpriser och elkonsumenter uppfylldes
              över hövan i de tre anföranden som vi har hört.
            </seg>
          </u>
          <u>
            <seg>
              Det är ganska viktigt att betänka att systemet med elcertifikat
              handlar om att man fixerar en viss volym, ett visst antal terawattimmar
              som ska komma fram 2020, 2035 eller vid någon annan tidpunkt,
              oberoende av vad det kostar. Prisutvecklingen spelar ingen som
              helst roll i ett renodlat certifikatsystem. Därför är det väldigt
              viktigt att man har en modifikation inbyggd, ett pristak, en säkerhetsventil
              eller något av den karaktären, för att vara säker på att man kan
              hålla priserna för elkonsumenterna nere på en rimlig nivå. En
              sådan möjlighet, en sådan ventil, ska utredas av Energimyndigheten
              och Konjunkturinstitutet enligt det förslag som regeringen har.
            </seg>
          </u>
          <u>
            <seg>
              Det vore intressant att veta i vilken mån oppositionen är medveten
              om detta och instämmer i att det är viktigt att ha en sådan här
              ventil i framtiden för att skydda elkonsumenterna. Som sagt tror
              jag inte att jag hörde orden elkonsument eller elpriser nämnas
              över huvud taget i de tre anföranden som vi tidigare hört.
            </seg>
          </u>
          <u>
            <seg>
              Vi kan inte vara helt fixerade vid och fokuserade på producentintresset.
              Det finns också ett konsumentintresse. Jag tycker att den storm
              beträffande elpriserna som två krånglande reaktorer åstadkom i
              vintras stämmer till eftertanke. Alltså har vi i regeringens förslag
              och majoritetens förslag till beslut tagit upp frågan om risken
              för kraftigt höjda kostnader för konsumenterna.
            </seg>
          </u>
          <u>
            <seg>
              Oppositionen vill i sitt förslag höja till 30 terawattimmar 2020
              och minst 55 terawattimmar 2030. Enligt Per Bolund är det bara
              ett första steg. Per Bolund sade vidare att alla möjligheter finns
              att gå vidare. Men det innebär och det är själva poängen med systemet
              att priserna för elektricitet för konsumenterna blir högre. Det
              är inte så att man kan ha både starka incitament för ökad utbyggnad
              och låga priser. Själva drivkraften för investeringarna är höga
              priser, som de som investerar drar nytta av.
            </seg>
          </u>
          <u>
            <seg>
              Någon var inne på att man om man står för större volymer på något
              sätt är en lite finare, mer högtstående energipolitiker. Jag tror
              att termen var att man är duktigare. Ja, men duktigheten går ut
              över konsumenterna om man inte är försiktig.
            </seg>
          </u>
          <u>
            <seg>
              Det förefaller mig att det viktigaste för oppositionen är producentintresset.
              Man går till och med så långt att man föreslår ett prisgolv, det
              vill säga vill säkra att konsumenterna inte får betala ur oppositionens
              synpunkt alltför låga priser på el.
            </seg>
          </u>
          <u>
            <seg>
              Vad säger ni egentligen till elkonsumenterna? Ni är helt producentfixerade.
              Ser ni detta, vilket jag tror efter att ha läst er reservation,
              som en kapplöpning om vem som ska höja elpriserna mest och snabbast?
              Den kapplöpningen kommer ni att vinna, för Alliansen har en balanserad
              syn på intressena för producenter och konsumenter. Målet kan inte
              vara att så snabbt som möjligt skinna elkonsumenterna genom höga
              priser.
            </seg>
          </u>
          <u>
            <seg>
              Enligt min mening struntar ni genom ert beteende i elräkningarna
              för vanligt folk. Ni har ingenting lärt av vinterns erfarenheter.
              Tvärtom: Det förslag som ni har är att man ska ha snabbare och
              större elprisökningar för vanliga konsumenter än vad regeringen
              föreslår. Regeringens förslag är en väl avvägd kompromiss. Enligt
              min mening hamnar ni helt snett. Ni hamnar helt i händerna på
              producentintressena och bortser från konsumentintresset.
            </seg>
          </u>
          <u>
            <seg>
              Därför har vi betonat kontrollstationer vart femte år. Vi vill
              ha en kontroll över både producenters och elkonsumenters villkor.
              Det står i kontrast till att inte ett enda ord nämndes om konsumenterna
              i de tre föregående inläggen, åtminstone inte vad jag hörde. Det
              är möjligt att jag inte var uppmärksam hela tiden, men orden elkonsument
              eller elanvändning uppfattade jag inte över huvud taget.
            </seg>
          </u>
          <u>
            <seg>
              Ett annat delförslag i det här betänkandet är att man ska ha
              en gemensam marknad med Norge. Det tycker vi är bra, för det är
              prisutjämnande och motverkar fluktuationer. Oppositionen vill
              ändå inte tillstyrka det samarbetet. Även detta är en elkonsumentfientlig
              inställning. Inga elpriser förefaller er vara tillräckligt höga.
              Är inga prissvängningar för stora?
            </seg>
          </u>
          <u>
            <seg>
              Oppositionen vill ha en kontrollstation 2030. Det kan man i och
              för sig tycka är bra, men det motiv som anges för detta är, märk
              väl, att man snabbare ska kunna höja elpriserna, inte att skydda
              elkonsumenterna.
            </seg>
          </u>
          <u>
            <seg>
              Fastprissystem har tidigare, socialdemokratiska regeringar avvisat,
              för det är ju ett system med prisgolv för att säkra en viss inkomst.
              Men då ska man veta att om man säkrar någons inkomst gör man någon
              annans inkomst desto osäkrare, med desto större fluktuationer.
              Vi har sett detta under årtionden i jordbrukspolitiken och i andra
              delar av den ekonomiska politiken. Den enes fördel blir den andres
              nackdel. De som skulle drabbas av en större variation i sina inkomster
              genom en större variation i priser är alltså elkonsumenterna.
            </seg>
          </u>
          <u>
            <seg>
              Elcertifikatssystemet är mycket snillrikt, men det fuskar ni
              bort genom att börja tala om fastprissystem. Elcertifikatssystemet
              premierar ju de mest effektiva producenterna. Det vill ni upphäva.
              Olika förnybara energikällor konkurrerar, olika elproducenter
              konkurrerar med varandra, allt detta för att hålla nere kostnaderna.
              De som vinner i konkurrensen är de som håller kostnaderna lägst.
            </seg>
          </u>
          <u>
            <seg>
              Detta vill ni trolla bort genom ett fastprissystem. Först har
              man ett väldigt snillrikt system. Sedan tar man bort det allra
              snillrikaste ur systemet. Det är väldigt olyckligt.
            </seg>
          </u>
          <u>
            <seg>
              Sedan var det en diskussion om havsbaserad vindkraft. Det är
              väl bara att nämna att det är klart, Kent Persson, att någon måste
              betala för stödet till detta havsbaserade vindkraftsystem, och
              det är skattebetalarna.
            </seg>
          </u>
          <u>
            <seg>
              Slutsatsen, herr talman, är enligt min mening från oppositionen
              en fullkomlig okänslighet för elkonsumenternas intresse, särskilt
              hushållens. Elpriserna förefaller inte kunna bli för höga. Skattestödet
              kanske inte heller kan bli det. Jag menar att man måste gå in
              och ha en betydligt mer balanserad inställning till intressena
              hos konsumenter och producenter.
            </seg>
          </u>
          <u>
            <seg>
              För att hänvisa till Per Bolund tror jag att det är väldigt viktigt
              att uppmärksamma väljarna på skillnaden mellan Alliansens och
              vänsterpartiernas politik på denna punkt. Där håller jag med Per
              Bolund till fullo.
            </seg>
          </u>
          <note type="speaker">
            Anf. 95 PER BOLUND (mp) replik:
          </note>
          <u>
            <seg>
              Herr talman! Carl B Hamilton fortsätter sin vana trogen att inte
              prata så mycket om sin egen politik. Det verkar inte vara så intressant.
              Det är mycket roligare att kritisera oppositionens politik, trots
              att det ju är Carl B Hamilton som företräder regeringens politik.
            </seg>
          </u>
          <u>
            <seg>
              Man kanske skulle vilja höra lite mer om hur regeringen har tänkt
              och vad egentligen regeringspartierna har föreslagit, men det
              kommer det väldigt lite information om. Carl B Hamilton väljer
              i stället att plocka ut detaljer och försöka kritisera oppositionen.
              Vi kan ha en diskussion om det också; jag har inga problem med
              att försvara vår politik. Tvärtom vet jag ju att det är den som
              är den långsiktigt hållbara och som också kommer att leda till
              det bästa systemet för konsumenterna.
            </seg>
          </u>
          <u>
            <seg>
              Det är ju så, och det hoppas jag att Carl B Hamilton och jag
              är överens om, att vi måste bygga ut ny elkraftsproduktion i Sverige.
              Även Carl B Hamilton, som ju är en stor kärnkraftsvän, inser väl
              att de reaktorer vi har behöver stängas ned i framtiden. De har
              en begränsad livslängd.
            </seg>
          </u>
          <u>
            <seg>
              Jag trodde att vi också kunde enas om att om någonting ska kunna
              konkurrera med befintlig elproduktion, det vill säga som har funnits
              på plats under lång tid och där investeringskostnaderna redan
              är avbetalda, måste det finnas någon form av stöd för att det
              ska kunna komma in ny kraft. Kärnkraften har fått enormt mycket
              stöd under uppbyggnaden när den skulle konkurrera med befintliga
              energisystem. Jag tycker inte att det borde vara särskilt kontroversiellt
              att man också behöver stödja förnybar kraft när den ska in i systemet.
            </seg>
          </u>
          <u>
            <seg>
              Därför blir man förvånad över att Carl B Hamilton har en så väldigt
              negativ inställning till ett sådant stöd. Nu har han i och för
              sig i artiklar på DN Debatt hårt kritiserat en sådan satsning
              på vindkraft som han nu står i talarstolen och är tvungen att
              propagera för. Det är väl kanske under galgen som Carl B Hamilton
              har varit tvungen att ändra inställning när det gäller att acceptera
              vindkraftssatsningen.
            </seg>
          </u>
          <u>
            <seg>
              Jag skulle vilja fråga Carl B Hamilton vilket stöd han har för
              sin tes om att en satsning på kärnkraften, vilket är det han egentligen
              brinner för, skulle ge lägre kostnader för elkonsumenterna på
              längre sikt. Jag har inte sett några sådana studier.
            </seg>
          </u>
          <note type="speaker">
            Anf. 96 CARL B HAMILTON (fp) replik:
          </note>
          <u>
            <seg>
              Herr talman! Vi är fler från Alliansen som kommer att tala här,
              och andra kommer kanske att tala mer om Alliansens förslag. Jag
              redogjorde dock för dem och motiverade dem, och min huvudpoäng
              var att Alliansens politik till skillnad från er politik innebär
              en balanserad syn på producent- och konsumentintresset. Det är
              det jag har fokuserat på, för jag tycker att den största nackdelen
              och det största problemet med ert förslag ligger där.
            </seg>
          </u>
          <u>
            <seg>
              Sedan är det inte så som Per Bolund säger, att jag på något sätt
              antyder att jag skulle vara emot någon form av stöd. I själva
              verket är certifikatsystemet ett mycket snillrikt system för stöd.
              Det tycker jag är jättebra, men det som är problematiskt tycker
              jag är att ni i ert förslag delvis omintetgör finessen i det systemet.
            </seg>
          </u>
          <u>
            <seg>
              Med tanke på de långa tider som vi har att göra med här 1520
              år kommer det att hinna hända väldigt mycket. Min poäng är att
              man måste vara öppen för sådana saker som kontrollstationer och
              pristak så att man har kontroll från statsmakternas sida över
              både stödets storlek till producenterna och konsekvenserna för
              konsumenterna.
            </seg>
          </u>
          <note type="speaker">
            Anf. 97 PER BOLUND (mp) replik:
          </note>
          <u>
            <seg>
              Herr talman! Jag är glad att Carl B Hamilton återigen tar upp
              det som han tolkar som att vi misstror certifikatsystemet. Det
              är helt enkelt inte sant. Vi föreslår ett kompletterande fastprissystem
              som ska komplettera certifikatsystemet. Anledningen till det,
              vilket jag också trodde att vi var överens om, är att certifikatsystemet
              är effektivt för att få fram förnybar energi som redan i dag är
              kommersiellt gångbar, på gränsen till kommersialiserad. Däremot
              är kommande tekniker, till exempel solceller, väldigt långt från
              att kunna byggas med hjälp av certifikatsystemet. Det ger inte
              tillräckligt mycket stöd.
            </seg>
          </u>
          <u>
            <seg>
              Därför har den regering som bland annat Carl B Hamiltons parti
              sitter med i faktiskt föreslagit investeringsstöd till solceller.
              Det finns med i er budget. Man kan alltså säga att Carl B Hamilton
              själv inte tror på certifikatsystemet utan föreslår extra stöd
              och därmed inte accepterar certifikatsystemets positiva sidor.
              Det är en väldigt konstig tankegång.
            </seg>
          </u>
          <u>
            <seg>
              Vår tanke är att vi i stället för att sätta in investeringsstöd
              ska ha ett fastprissystem som ger stöd under en längre period,
              det vill säga en fast ersättning för den el som levereras in till
              systemet. Vi tror att det är ett mycket mer effektivt system.
              Det garanterar ju att vi får en leverans under en längre tid.
              Investeringsstödet ger en investering vid en tidsperiod; sedan
              har regeringen ingen kontroll över om anläggningarna levererar
              el och hur mycket de kommer att ge i framtiden.
            </seg>
          </u>
          <u>
            <seg>
              Det fantastiska med ett fastprissystem är att man faktiskt får
              mer betalt ju mer ett sådant system levererar, medan Carl B Hamilton
              och Folkpartiet står för ett system där man i stället ska ge investeringsbidrag
              som går via statsbudgeten. Skattebetalarna ska stå för de pengarna.
              Ett fastprissystem sker i stället inom elmarknaden och sprider
              kostnaden på elkonsumenterna.
            </seg>
          </u>
          <u>
            <seg>
              Jag skulle säga att det är ett mycket mer effektivt system, men
              Carl B Hamilton får gärna förklara för mig varför ett investeringsstöd
              till exempel till solceller skulle vara mycket mer effektivt än
              ett fastprissystem och på vilket sätt det skulle vara mer stödjande
              för certifikatsystemet. Det undgår nämligen min förståelse, måste
              jag säga.
            </seg>
          </u>
          <note type="speaker">
            Anf. 98 CARL B HAMILTON (fp) replik:
          </note>
          <u>
            <seg>
              Herr talman! Det där var lite svårt att förstå. Min poäng är
              att man med certifikatsystemet inte har fasta priser utan att
              konkurrensen får slå igenom. De som är mest effektiva får också
              leverera elektricitet, detta mellan olika energislag på den förnybara
              sidan och olika producenter. Ett fastprissystem däremot garanterar
              ju inkomster för vissa. Det innebär att andra får desto större
              svängningar i sina inkomster. Om man inför ett fastprissystem
              har man ju tagit bort en av finesserna med certifikatsystemet.
            </seg>
          </u>
          <u>
            <seg>
              Det andra är att ett investeringsstöd till forsknings- och utvecklingsarbete
              ju är en annan typ av stöd. Det kan man ha eller inte ha. Det
              påverkar inte certifikatsystemet. Vi har det i vårt förslag, precis
              som Per Bolund påpekar. Men det är inte det som vi diskuterar
              i dag. Vi kan diskutera om man ska ha mera stöd till forskning
              och utveckling, mera investeringsstöd, och om man ska lägga det
              på de tekniska högskolorna eller om man ska lägga det på något
              annat ställe. Jag ser ändå inte att det egentligen är en fråga
              som vi ska ta ställning till i dag.
            </seg>
          </u>
          <note type="speaker">
            Anf. 99 ALF ERIKSSON (s) replik:
          </note>
          <u>
            <seg>
              Herr talman! Jag hade inte tänkt begära replik på Carl B Hamilton,
              men efter fem minuter av hans inlägg kunde jag inte låta bli.
              Konsumenternas sida Carl B Hamilton säger att vi bara diskuterar
              producenter. Då börjar jag undra vilka handlingar som Carl B Hamilton
              har läst.
            </seg>
          </u>
          <u>
            <seg>
              När vi talar om att vi vill utveckla den förnybara energin och
              att vi kopplar den till hur det ser ut i marginalkostnadsmodellen
              kan vi ju konstatera att det som är allra dyrast är kolkondens.
              Den bestämmer priset för det andra. Men det som kommer rätt högt
              upp är ju kärnkraftssidan.
            </seg>
          </u>
          <u>
            <seg>
              När jag träffar folk från producentsidan undrar de varför de
              ska investera i ny kärnkraft. De säger att det inte är lönsamt
              om vi inte får upp elpriserna. Där tycker jag väl att regeringen
              har lyssnat. Frågan är vilken sida man står på, producenternas
              eller konsumenternas, i diskussionen om att knyta samman elsystemet
              med ett Europa som har betydligt högre elpriser. Per automatik
              får vi upp priset här i Sverige och hux flux blir det lönsamt
              att bygga ny kärnkraft.
            </seg>
          </u>
          <u>
            <seg>
              Då är frågan: På vilken sida står Carl B Hamilton när han förordar
              en sådan lösning i politiken? Är det på producenternas för att
              bygga ny kärnkraft eller är det på konsumenternas för att hålla
              elpriserna på en acceptabel nivå så att vår basindustri kan vidareutveckla
              sina produkter, både råvaror och el, och sälja dem till ett bättre
              pris på kontinenten?
            </seg>
          </u>
          <note type="speaker">
            Anf. 100 CARL B HAMILTON (fp) replik:
          </note>
          <u>
            <seg>
              Herr talman! Det kan ju vara lockande att diskutera kärnkraft
              med mig, och det är det uppenbarligen, men nu diskuterar vi ju
              förnybar energi och certifikatsystemet. Jag kan inte riktigt se
              var den europeiska prisnivån kommer in i detta. Då måste vi göra
              antaganden om utbyggnad av överföringskapaciteten. Den är ju vad
              den är för närvarande och under de närmaste åren. Förhoppningsvis
              ökar den.
            </seg>
          </u>
          <u>
            <seg>
              Jag har också lite svårt att se diskussionen om basindustrin.
              Man kan ju diskutera hur mycket av satsningen på förnybar energi
              som ska bäras av basindustrin och hur mycket som ska bäras av
              hushållen. Men i det system som föreslås nu är basindustrin skyddad,
              så jag förstår inte riktigt Alf Erikssons inlägg på den punkten.
              Jag är genuint osäker på vad som avses. Alf Eriksson får gärna
              klargöra det.
            </seg>
          </u>
          <note type="speaker">
            Anf. 101 ALF ERIKSSON (s) replik:
          </note>
          <u>
            <seg>
              Herr talman! Det var Carl B Hamilton själv som bjöd in till diskussion
              om konsument- och producentintresset. Jag kan konstatera att Carl
              B Hamilton har fokuserat på vad oppositionen vill, men det vore
              rätt bra om han redogjorde för vad regeringens politik på energiområdet
              syftar till.
            </seg>
          </u>
          <u>
            <seg>
              Jag kan konstatera att de signaler på regeringssidan som har
              kommit ut från Näringsdepartementet pekar på att vi ska vara exportörer
              av el. Det är inget fel i det, men det är av vikt att vi ska knyta
              ihop nätet. Man kan läsa mellan raderna att syftet med hela den
              frågan är att få upp elpriset. Då är min fråga vilket intresse
              regeringssidan företräder, konsumenten, som vi i det här fallet
              kan betrakta som basindustrin, eller producenten av el.
            </seg>
          </u>
          <u>
            <seg>
              Jag kan komplettera med ytterligare en fråga. Det är inte okänt
              att Carl B Hamilton inte är någon älskare av vindkraft. Men om
              vi nu inte ska pröva något annat system utöver elcertifikatssystemet
              för att få i gång havsbaserad vindkraft, anser Carl B Hamilton
              att havsbaserad vindkraft är en fråga som vi helt kan föra bort
              från dagordningen därför att den är ointressant?
            </seg>
          </u>
          <note type="speaker">
            Anf. 102 CARL B HAMILTON (fp) replik:
          </note>
          <u>
            <seg>
              Herr talman! Det som är slående, och det är det som jag har tagit
              upp, är att ni inte diskuterar elkonsumenterna, de vanliga hushållen.
              Det är de som får sina elpriser höjda genom certifikatsystemet.
              Vi har i den här texten uttryckligen diskuterat kontrollstationer
              och att det är en rimlig balans mellan konsumenter och producenter.
              Ni har inte vare sig i er text eller i era anföranden tagit upp
              det.
            </seg>
          </u>
          <u>
            <seg>
              Nu kan inte Alf Eriksson svara så jag ska bara säga att vi har
              tagit upp risken för kraftigt höjda kostnader för konsumenterna,
              men den frågan har inte ni tagit upp. Det är det som jag tycker
              är väldigt anmärkningsvärt, att man bara går in och rekommenderar
              ett system utan att över huvud taget ta upp den aspekten.
            </seg>
          </u>
          <u>
            <seg>
              Havsbaserad vindkraft är betydligt dyrare än annan, landbaserad,
              vindkraft. Eftersom jag är angelägen om att vi ska ha en effektiv
              användning av landets resurser, inklusive de offentliga resurserna,
              är det klart att det inte är havsbaserad vindkraft som man i första
              hand ska satsa på. Man ska i så fall satsa på den mer kostnadseffektiva
              landbaserade vindkraften. Det är möjligt, det får vi se under
              de årtionden som löper, att man måste gå till stora subventioner
              även av havsbaserad vindkraft. Men vi behöver ju inte börja med
              det som är dyrare än det som är möjligt.
            </seg>
          </u>
          <note type="speaker">
            Anf. 103 KENT PERSSON (v) replik:
          </note>
          <u>
            <seg>
              Herr talman! Det var intressant att lyssna på Carl B Hamilton.
              Det var många tankevurpor. Jag kan börja med konsumentintressena
              där ju Carl B Hamilton själv klart och tydligt har uttalat att
              elmarknaden fungerar bra. Nu påstår han att vi ska ha koll på
              det hela för att eventuellt rätta till om priserna sticker iväg.
              Frågan är om Carl B Hamilton inte har någon tilltro till att marknadsmekanismerna
              ska lösa det här.
            </seg>
          </u>
          <u>
            <seg>
              I samma andetag påstår du också att vi från De rödgröna har en
              planhushållningstanke över våra satsningar. Frågan är egentligen
              om det inte är så att Carl B Hamilton misstror sig själv när han
              pratar om priser och prismekanismer i det här sammanhanget.
            </seg>
          </u>
          <u>
            <seg>
              När det gäller havsbaserad vindkraft har regeringen själv i energipropositionen
              föreslagit en planeringsram på 30 terawattimmar vindkraft, varav
              10 terawattimmar ska vara havsbaserade. Hur ska ni lösa det om
              ni inte har ett stödsystem för den delen?
            </seg>
          </u>
          <u>
            <seg>
              Det vi säger i vår reservation är att ett sådant system bör utredas
              och att regeringen bör komma tillbaka med hur det skulle kunna
              se ut. Det är en enorm potential som vi har om vi satsar på den
              havsbaserade vindkraften också.
            </seg>
          </u>
          <u>
            <seg>
              De satsningar som vi gör gör vi givetvis mot bakgrund av hur
              det ser ut i världen i dag, de utmaningar vi står inför. Det är
              dem vi tar fasta på. Det ni gör är att låtsas att det är något
              vetenskapligt över ert förslag, att den här nivån är den enda
              och att den är den riktiga. Det skulle alltså vara ett vetenskapligt
              utredningsarbete som har föregått ert förslag. Det är inte trovärdigt.
            </seg>
          </u>
          <note type="speaker">
            Anf. 104 CARL B HAMILTON (fp) replik:
          </note>
          <u>
            <seg>
              Herr talman! Andan i det jag sade inledningsvis var att vi inte
              vet så mycket om nivån på vare sig utbud eller efterfrågan av
              elektricitet om 10, 15 eller 20 år. Det var därför jag anbefallde
              en viss flexibilitet och ödmjukhet inför framtiden. Den blir inte
              som vi tror att den blir.
            </seg>
          </u>
          <u>
            <seg>
              Jag tycker att elmarknaden fungerar bra, men nu introducerar
              staten ett system med certifikat. Om staten genom att introducera
              ett sådant system får priserna att sticka i väg ibland, eller
              kanske blir för låga ibland, måste vi också ha kontroll över detta.
              Så är det, naturligtvis. Jag gör återigen jämförelser med jordbrukspolitiken.
              Där görs massor med statliga interventioner, men staten måste
              samtidigt ha en viss kontroll över vad de statliga interventionerna
              leder till. Det är samma sak här.
            </seg>
          </u>
          <u>
            <seg>
              Det var lite roligt att jag skulle misstro mig själv. Det är
              snarare så att jag misstror kanske inte mig själv det vore väl
              ändå att gå för långt men jag misstror däremot att man egentligen
              kan vara så himla säker på vad som är rätt eller fel om 10 och
              20 år.
            </seg>
          </u>
          <u>
            <seg>
              När det gäller styrsystemet för havsbaserad vindkraft kan man
              naturligtvis skruva upp certifikatsystemet och säga att en viss
              del ska inriktas på vindkraft eller så tar man direkta subventioner.
            </seg>
          </u>
          <u>
            <seg>
              Det som vi alla måste fundera över är att de statliga subventionerna
              ska tas över skattsedeln och certifikatsystemets prishöjningar
              ska tas från konsumenterna. Det måste göras en avvägning av deras
              uppoffringar mot andra angelägna ändamål för interventionerna.
            </seg>
          </u>
          <note type="speaker">
            Anf. 105 KENT PERSSON (v) replik:
          </note>
          <u>
            <seg>
              Herr talman! I slutändan är det alltid konsumenten som betalar,
              oavsett om det är via priset direkt eller via att staten går in
              med skattemedel. De kommer från något ställe.
            </seg>
          </u>
          <u>
            <seg>
              Att säga att det inte blir som vi tror är en passiv hållning.
              Man måste faktiskt ha en idé och ett mål med verksamheten utifrån
              den vetskap och kunskap man har i dag. Det är mot den bakgrunden
              som vi har lagt fram ett planeringsmål. Vi säger att för att vi
              ska ha kontroll över det hela lägger vi in kontrollstationer,
              dels för att kunna rätta till balanser mellan kvoter och elcertifikat,
              dels för att höja själva målet för certifikatsystemet. Det här
              är en strategi för att klara av de utmaningar vi står inför, det
              vill säga de klimatförändringar och den energikris som kommer
              att bli uppenbar när oljan inte längre räcker till. Det är mot
              den bakgrunden som vi måste göra dessa saker.
            </seg>
          </u>
          <u>
            <seg>
              Jag återgår till frågan om elmarknaden. Om elmarknaden fungerar
              så bra, varför misstror du att marknadsmekanismerna klarar av
              att hantera prisbildningen på den förnybara energin? Det måste
              du förklara. Jag förstår inte resonemanget från din sida. Det
              är antingen eller.
            </seg>
          </u>
          <u>
            <seg>
              Jag kan hålla med dig om att marknaden inte är perfekt. Jag skulle
              vilja se mer av statlig styrning när det gäller en rad verksamheter,
              inte minst den finansiella marknadens härjningar runt om i världen.
              Det kan vi ta i en annan diskussion.
            </seg>
          </u>
          <note type="speaker">
            Anf. 106 CARL B HAMILTON (fp) replik:
          </note>
          <u>
            <seg>
              Herr talman! Vi har inte en passiv hållning, och det är inte
              heller så att vi inte skulle ha några mål. Vi har angivit målen,
              nämligen en ökning med 25 terawattimmar förnybar el till 2020
              och en förlängning av certifikatsystemet till 2035. Det är våra
              mål.
            </seg>
          </u>
          <u>
            <seg>
              Om man introducerar i marknadsprissystemet ett marknadskonformt
              system, som certifikatsystemet är, kan priserna trots allt sticka
              i väg. Därför, som jag sade inledningsvis, fixerar man en viss
              volym förnybar el som ska produceras. Det är tanken, det vill
              säga 25 terawattimmar. Om man bara fokuserar på volymen och inte
              bryr sig om vad priset blir kan priset sticka i väg och bli vad
              som helst. Jag tror inte någon i denna kammare egentligen, om
              priserna fördubblas, tredubblas eller fyrdubblas, skulle säga
              att det är rimligt. Det är därför jag argumenterar för att man
              samtidigt måste fundera på vad man har för ventiler eller kontrollstationer.
              Om politikerna har introducerat ett system måste man också ha
              kontroll och kunna ingripa om systemet exploderar och får helt
              andra konsekvenser än dem man ursprungligen har trott.
            </seg>
          </u>
          <u>
            <seg>
              Jag saknar en sak i er framställning: Det finns inte någonting
              angivet om att balansera inriktningen på att höja antalet terawattimmar
              förnybar energi. Man måste också göra det under villkor att priserna
              inte sticker i väg och inte blir orimliga.
            </seg>
          </u>
          <note type="speaker">
            Anf. 107 CECILIE TENFJORD-TOFTBY (m):
          </note>
          <u>
            <seg>
              Herr talman! Sverige har höga ambitioner när det gäller att få
              fram ny grön el. För att säkra jobben, tillväxten och en hållbar
              utveckling behövs ny el i Sverige. Därför höjer regeringen ambitionsnivån
              för elcertifikatssystemet. Jag vill därför börja med att yrka
              bifall till utskottets förslag och avslag på motionerna.
            </seg>
          </u>
          <u>
            <seg>
              Det gäller att hitta balans som säkrar både tillväxt av klimatvänlig
              el och som säkrar jobben och tillväxten. Ambitionshöjningen i
              dagens förslag är ett viktigt steg jämfört med den förra regeringens
              mål. Det nya förslaget om nivåerna är en ökning med 25 terawattimmar
              till 2020 i förhållande till 2002 års nivå. Den tidigare regeringens
              mål var en höjning med 17 terawattimmar från 2002 till 2016. Förslaget
              från den tidigare regeringen var också att man skulle göra en
              översyn av systemet 2012.
            </seg>
          </u>
          <u>
            <seg>
              Nu höjer vi ambitionerna, och regeringen väljer att se över systemet
              tidigare. Systemet med elcertifikat är i dag ett av de viktigaste
              styrmedel vi har för att stimulera investeringar i grön energiproduktion.
            </seg>
          </u>
          <u>
            <seg>
              Herr talman! Regeringen vill förlänga elcertifikatssystemet till
              att gälla till och med 2035, det vill säga fem år längre än dagens
              lagstiftning. Det betyder att gröna elproduktionsanläggningar
              kan tilldelas certifikat till och med 2020. Denna förlängning
              är viktig för att vi ska nå våra mål om en ökning på 25 terawattimmar
              till 2020 och att Sverige kan nå målet om 50 procent förnybar
              elproduktion samma år. Det är realistiska mål och mål som vi kommer
              att nå. Men bara för att de är realistiska betyder det inte att
              de är enkla. De kräver politiska beslut och investerare som är
              villiga att satsa. De kräver ett förutsägbart och långsiktigt
              system som tar hänsyn till både energiproducenter och konsumenter.
            </seg>
          </u>
          <u>
            <seg>
              Elcertifikaten betalas av konsumenterna. Höga elpriser är inte
              bra för tillväxten och drabbar de enskilda hushållen. Energimyndigheten
              har därför tillsammans med Konjunkturinstitutet fått i uppdrag
              att ta fram lämpliga åtgärder för att motverka risker för en eventuell
              kraftigt höjd kostnad.
            </seg>
          </u>
          <u>
            <seg>
              Herr talman! Att förstå hur elcertifikatssystemet är uppbyggt,
              vem som tjänar på det och vem som betalar är inte enkelt. Kortfattat
              kan vi säga att de som producerar ny grön el blir tilldelade certifikat
              som de säljer vidare till konsumenterna. Elkonsumenterna måste
              köpa tillbaka elcertifikat för att täcka en del av sin elförbrukning.
              Hur stor andel av förbrukningen som måste kvittas mot ett elcertifikat
              avgörs av kvoter som riksdagen bestämmer storleken på. Blir det
              för många elcertifikat blir de för billiga, och blir efterfrågan
              för stor blir de för dyra. Producenterna av grön el tjänar på
              hög efterfrågan, och konsumenterna tjänar på att det finns ett
              överskott. Återigen: Balans är eftersträvansvärt.
            </seg>
          </u>
          <u>
            <seg>
              Vi vill ha ett system som stimulerar grön energiutveckling men
              som säkrar en hållbar prissättning för svensk industri och för
              övriga elkonsumenter.
            </seg>
          </u>
          <u>
            <seg>
              Regeringen har i propositionen eftersträvat denna balans och
              föreslår att kvoterna ändras från och med 2013. Ändringen ska
              säkra att 2020-målen uppfylls och att marknadens tro på elcertifikatssystemet
              behålls. Resultatet av de ändrade kvoterna för 2013 blir att överskottet
              på elcertifikat reduceras och att intäkterna för ny grön elproduktion
              säkras. På så sätt stimuleras nya investeringar.
            </seg>
          </u>
          <u>
            <seg>
              För att följa upp och göra anpassningar av systemet föreslår
              regeringen att de femårsintervaller som redan finns ska vara kvar.
              Nästa kontrollpunkt blir 2015.
            </seg>
          </u>
          <u>
            <seg>
              Herr talman! Sverige är en liten marknad och därför sårbar. Diskussionerna
              kring att utöka elcertifikatsmarknaden till att gälla flera länder,
              och då i första hand Norge, har pågått under lång tid. Den förra
              s-styrda regeringen skrev i propositionen Förnybar el med gröna
              certifikat att den svenska elcertifikatsmarknaden på sikt bör
              utvecklas till en internationell marknad.
            </seg>
          </u>
          <u>
            <seg>
              Vår alliansregering delar den förra s-ledda regeringens inställning
              och menar att inriktningen bör vara en gemensam marknad med Norge
              med start 2012. Innan detta sker, väl att märka, måste systemet
              analyseras. Det som bör tas upp är bland annat potentialer för
              ny produktion, kostnader och kvotens utveckling över tid. Frågan
              om en utvidgning kommer därför att utredas i särskild ordning.
            </seg>
          </u>
          <u>
            <seg>
              Herr talman! Den senaste tiden har det varit en diskussion kring
              elcertifikatssystemets framtid i medierna. Företrädare för flera
              partier fick möjlighet att uttala sig. Från oppositionens sida
              uttryckte Miljöpartiet att elcertifikatssystemet snarast bör bytas
              ut då det är dyrt och ineffektivt.
            </seg>
          </u>
          <u>
            <seg>
              I dagens reservationer hittar vi inga sådana förslag. Vad vi
              däremot hittar från De rödgröna är ytterligare kompletterande
              fastprissystem till ny teknik och kompletterande stöd till havsbaserad
              vindkraft.
            </seg>
          </u>
          <u>
            <seg>
              Fastprissystemet blev förkastat av den tidigare s-styrda regeringen.
              Vad gäller stöd till havsbaserad vindkraft är dagens elcertifikatssystem
              utformat så att den mest kostnadseffektiva gröna elen ska byggas
              ut först.
            </seg>
          </u>
          <u>
            <seg>
              De rödgröna har rätt i att det är dyrare med havsbaserad vindkraft.
              Men frågan är om det gynnar miljön mer om vi bygger ut den dyra,
              havsbaserade vindkraften först. Säkert är att det skulle bli dyrare
              för konsumenterna. Var det detta Peter Eriksson såg framför sig
              när han i Uppdrag granskning kritiserade elcertifikatssystemet?
            </seg>
          </u>
          <u>
            <seg>
              Nu hade jag egentligen en fråga till Per Bolund, men han har
              lämnat salen. Jag kan framföra frågan generellt till Miljöpartiet.
            </seg>
          </u>
          <u>
            <seg>
              Om elcertifikatssystemet är så dåligt som språkröret Peter Eriksson
              framförde, varför har inte Miljöpartiet lagt fram ett eget förslag
              i dag? Vi har hört Per Bolund i kammaren argumentera för höjda
              mål i elcertifikatssystemet, men vi har inte hört honom föreslå
              att vi ska avskaffa det. Det vill språkröret Peter Eriksson.
            </seg>
          </u>
          <u>
            <seg>
              Då är frågan: Vem är det som bestämmer Miljöpartiets energipolitik?
              Är det språkröret Peter Eriksson och partiledningen eller är det
              den som har debatterat i kammaren i dag, Per Bolund? Delar Per
              Bolund partiledningens uppfattning? Det vore bra att få besked.
              Tyvärr ser det inte ut som att vi får det i dag eftersom Per Bolund
              har lämnat kammaren.
            </seg>
          </u>
          <u>
            <seg>
              Herr talman! Elcertifikatssystemet är kanske det viktigaste styrmedel
              vi har för att stimulera investeringar i grön elproduktion. Vi
              har höga ambitioner och mål som vi kommer att nå. Men målen nås
              inte av sig själva, utan genom samarbete och förståelse. Målen
              måste uppfattas som realistiska för det svenska näringslivet och
              för konsumenterna. Den gröna utvecklingen måste gynna även jobb,
              tillväxt och framtidstro.
            </seg>
          </u>
          <u>
            <seg>
              Då vill jag komma in lite på vad Alf Eriksson tidigare sade i
              kammaren när han kritiserade Alliansen för energipolitiken och
              sade att han inte har mött några ute i verkligheten som stöder
              Alliansens energipolitik.
            </seg>
          </u>
          <u>
            <seg>
              Jag har här en debattartikel från Borås Tidning en alldeles utmärkt
              tidning som är undertecknad av Kenneth Eriksson, basindustrins
              energisamarbete, där de säger så här:
            </seg>
          </u>
          <u>
            <seg>
              Det borde vara möjligt att skapa en bred politisk enighet kring
              regeringens förslag om att ersätta de befintliga reaktorerna och
              samtidigt investera kraftfullt i andra energislag.
            </seg>
          </u>
          <u>
            <seg>
              De säger också så här:
            </seg>
          </u>
          <u>
            <seg>
              Sveriges basindustrier menar att den ibland onyanserade energidebatten
              bör ersättas av en mer rationell diskussion om sakfrågan: Hur
              ska vi klara att säkra både framtidens jobb och välfärd och samtidigt
              ta oss an klimathotet?
            </seg>
          </u>
          <u>
            <seg>
              Det säger de från basindustrins energisamarbete och ställer sig
              bakom alliansregeringens energipolitik.
            </seg>
          </u>
          <note type="speaker">
            Anf. 108 JAN ANDERSSON (c):
          </note>
          <u>
            <seg>
              Herr talman! Dagens debatt är knappast någon kioskvältarnyhet.
              Det har varit välkänt sedan Alliansens energiuppgörelse förra
              våren att vi vill höja ambitionsnivån rejält när det gäller förnybar
              elproduktion. Uppgörelsen innebar att vi ska sätta ett mål i nivån
              25 terawattimmar till 2020 och därefter ytterligare höja ambitionsnivån.
            </seg>
          </u>
          <u>
            <seg>
              Jag vet att det är många som står i begrepp i att investera i
              förnybart som läser dagens betänkande med intresse, men framför
              allt med tillfredsställelse och tillförsikt. Det som vi nu fastslår
              i kammaren är stabila och långsiktiga spelregler för dem som investerar
              i förnybar elproduktion. Det är just den typen av spelregler man
              vill ha.
            </seg>
          </u>
          <u>
            <seg>
              Nu ska sägas att certifikaten inte är det enda som påverkar investeringsviljan
              i elproduktion och förnybar elproduktion. Elpriset har betydelse.
              Det har betydelse att vi har överföringskapaciteter så att man
              kan sälja den el man producerar.
            </seg>
          </u>
          <u>
            <seg>
              Det har betydelse att vi har ordning och reda i statsfinanserna,
              vilket vi på allianssidan under den här mandatperioden definitivt
              har bevisat att vi klarar att hantera. Ordning och reda ger vettiga
              räntenivåer. Det här är oerhört kapitalintensiva investeringar,
              och räntan spelar mycket stor roll.
            </seg>
          </u>
          <u>
            <seg>
              Tittar vi till exempel på ett vindkraftsprojekt kan vi se att
              över dess livstid kommer en femtedel eller en fjärdedel av den
              totala intäkten från certifikaten. Resten kommer från energipriset.
              Det har alltså väldigt stor betydelse vilket elpris vi har, och
              det har väldigt stor betydelse vilka räntenivåer vi har om vi
              ska få en bra investeringsmiljö.
            </seg>
          </u>
          <u>
            <seg>
              Oppositionen försöker måla upp en bild där skillnaderna i ambitionsnivå
              är gigantiska. Är skillnaderna gigantiska? Nja. Tittar vi på perspektivet
              2020 är skillnaden är så gigantisk som från 25 till 30 terawattimmar.
              Det är nästan så att mina döttrar Anna och Sara klarar att räkna
              till fem därhemma de är tre år. Gigantiskt är det inte.
            </seg>
          </u>
          <u>
            <seg>
              Jag säger inte att 25 är rätt och 30 är fel. Men jag säger att
              vi måste vara oerhört försiktiga när vi sätter nivån så att vi
              inte spänner bågen i certifikatsystemet så högt att priset sticker
              för konsumenterna. Då tappar vi förtroendet och betalningsviljan.
              Tappar vi det förtroendet och acceptansen för systemet hos dem
              som betalar kommer också investerarna att dra öronen åt sig, för
              då funderar de: Kommer det politiska systemet att ändra villkoren?
              Vi har satt 25-terawattsnivån för att vi inte ska behöva gå in
              och bluddra i systemet, utan det ska fungera utan att priset sticker.
            </seg>
          </u>
          <u>
            <seg>
              Jag skulle snarare vilja säga att den stora skillnaden politiskt
              består i vilken stabilitet som står bakom elcertifikatssystemet.
              Tittar vi på allianssidan ser vi att vi har en mycket god stabilitet
              bakom systemet. Tittar vi på vänstersidan ser vi att framför allt
              Miljöpartiet sprider osäkerhet omkring sig. Det är något som investerare
              självklart ser.
            </seg>
          </u>
          <u>
            <seg>
              Det är en osäkerhet när det gäller fastprissystem eller inte.
              Hur blir det med den havsbaserade vindkraften? Är det pengar som
              ska plockas av skattebetalarna? Var lägger man då ambitionsnivån?
              Ja, så länge det är små volymer är det lätt att hantera, men har
              man ambitionen att det ska bli stort är risken att den ryker i
              en nattlig budgetförhandling mellan de tre partierna.
            </seg>
          </u>
          <u>
            <seg>
              Osäkerheten blir inte mindre när man veckan efter att vi justerade
              det här betänkandet kunde se Peter Eriksson, språkrör för Miljöpartiet,
              i tv säga att han tyckte att det här är ett väldigt dåligt system.
              Det system som vi har haft i Sverige under ganska många år nu
              har inte fungerat. Det är vad Miljöpartiets språkrör förmedlar
              samtidigt som man säger att man vill skruva upp systemet till
              30 terawattimmar. Den typen av osäkerhet kommer inte att råda
              om man röstar på ett alliansparti i höstens val.
            </seg>
          </u>
          <u>
            <seg>
              Med detta vill jag yrka bifall till utskottets förslag och avslag
              på samtliga reservationer.
            </seg>
          </u>
          <note type="speaker">
            Anf. 109 ALF ERIKSSON (s) replik:
          </note>
          <u>
            <seg>
              Herr talman! Visst, Jan Andersson, vi har nog inte så stor skillnad
              mellan oss i synen på elcertifikatssystemet. Vi har ju nu haft
              en debatt i en timme, och en stund lät det som om det var avgrunder
              mellan oss och regeringen. Men skillnaden finns nog i regeringen
              och inte hos oss.
            </seg>
          </u>
          <u>
            <seg>
              Jan talar om stabila spelregler. Håller det på att få en ny definition?
              När marknaden talar om stabila spelregler menar man blocköverskridande
              överenskommelser, alltså spelregler som kan stå sig över flera
              mandatperioder. Det är vad man efterlyser. Men jag vet inte om
              den energiöverenskommelse som man har mellan regeringspartierna
              kan betraktas som särskilt stabil. Det kommer kanske den här våren
              att utvisa.
            </seg>
          </u>
          <u>
            <seg>
              Jag ska ställa en fråga till Jan om de 10 terawattimmarna havsbaserad
              elproduktion. Vi har tidigare hört att man skulle vänta med detta
              och att det var dyrt, men ändå ingår det i er bedömning att man
              kan få fram 10 terawattimmar i systemet fram till 2020. Är din
              bedömning att detta klaras inom befintligt elcertifikatssystem,
              eller behövs det något mer för att få fram de 10 terawattimmarna?
            </seg>
          </u>
          <note type="speaker">
            Anf. 110 JAN ANDERSSON (c) replik:
          </note>
          <u>
            <seg>
              Herr talman! Jag tror att Alf har förstått det här systemet,
              men han ger inte det intrycket i talarstolen nu. De 30 terawattimmarna
              är en planeringssak. Det är de 25 terawattimmarna i elcertifikat
              som kommer att styra nivån. Inom de 25 terawattimmarna gör det
              inte mig något om elen är havsbaserad, landbaserad eller kommer
              från kraftvärme eller något annat. Det finns inget självändamål
              med den havsbaserade kraften. Vi säger att det ska vara 25 terawattimmar
              till 2020. Det kommer vi att klara även om det är ett tufft mål.
            </seg>
          </u>
          <u>
            <seg>
              Jag ska kommentera detta med en blocköverskridande överenskommelse
              också. Jag förstår att Socialdemokraterna är oerhört angelägna
              om att få en sådan blocköverskridande överenskommelse, inte minst
              med tanke på den osäkerhet som ett av ena samarbetspartier sprider,
              och då tänker jag på Miljöpartiet. Hur känns det, Alf Eriksson,
              när språkröret står i tv och säger att vi ska skrota elcertifikatssystemet?
            </seg>
          </u>
          <u>
            <seg>
              När det gäller fastprissystemet eller rättare sagt den havsbaserade
              vindkraften, är det skattepengar som ska finansiera det hela,
              eller ska det tas ut på något annat sätt? Det kan vara intressant
              att veta hur oppositionen tänker om det förslaget, för någon typ
              av tanke måste man ju ha haft. Två svar vill jag alltså få av
              Alf Eriksson: Hur tänker ni med finansieringen av det havsbaserade?
              Och hur känns det att se ett språkrör såga elcertifikatssystemet?
            </seg>
          </u>
          <note type="speaker">
            Anf. 111 ALF ERIKSSON (s) replik:
          </note>
          <u>
            <seg>
              Herr talman! Nu är ju regeringens egen bedömning att det i de
              25 terawattimmarna ska finnas 10 terawattimmar havsbaserad vindkraft.
              Det är den fråga som jag ställer.
            </seg>
          </u>
          <u>
            <seg>
              Sedan är det lätt att från regeringssidan säga att det är oppositionen
              som ska utreda saker och ting, för det är väl det man vill med
              frågan om fastprissystemet. Vi säger att ett sådant system ska
              prövas. Då får vi väl undersöka hur det ska se ut, och så småningom
              kommer nog Energimyndigheten att få utreda ett sådant system.
            </seg>
          </u>
          <u>
            <seg>
              Jag ska fortsätta om detta med elcertifikat och utdömning av
              systemet. Även solen har ju sina fläckar. Kanske finns det anledning
              att fundera över om det system som vi hittills har använt och
              gemensamt satt i sjön fungerat till hundra procent i alla delar.
              Kanske är det inte så.
            </seg>
          </u>
          <u>
            <seg>
              Min fråga till Jan Andersson, som har ett inlägg kvar, är: Tycker
              ni i Centern och i regeringspartierna att det vore angeläget att
              se över systemet så att vi kan få det att fungera optimalt och
              eventuellt slipa bort sådant i det som inte är fullt effektivt?
              Med detta inte sagt att vi ska lämna systemet eller att vi sågar
              det, men solen kan som sagt ha sina fläckar, och det kan väl inte
              skada att framöver se över om man kan få systemet att fungera
              bättre?
            </seg>
          </u>
          <note type="speaker">
            Anf. 112 JAN ANDERSSON (c) replik:
          </note>
          <u>
            <seg>
              Herr talman! Självklart finns det behov av finjusteringar i alla
              stora och komplicerade system. Huvudriktningen ligger fast, men
              visst finns det behov av finjustering.
            </seg>
          </u>
          <u>
            <seg>
              De 10 terawattimmarna är inte ett utbyggnadsmål. Det är en signal
              från regeringen om att det måste finnas planeringsförutsättningar
              för att kunna bygga. Om vi ser till landexemplet har vi avsatt
              pengar till kommunerna för att de ska kunna göra vindbruksplaner.
              Där har vi sagt att det ska vara 20 terawattimmar. Men det kommer
              inte att betyda att vi kommer att ha 20 terawattimmar vindkraft
              på land, för det finns ju andra energikällor som konkurrerar inom
              de 25 terawattimmarna som är målsättningen för certifikatsystemet.
              Det kanske kommer att vara någonstans mellan 10 och 15 terawattimmar
              vindkraft totalt av de 25 terawattimmarna i certifikatsystemet.
              Det vet också Alf Eriksson.
            </seg>
          </u>
          <u>
            <seg>
              Avslutningsvis kan jag konstatera att jag inte fick något svar
              på hur det kändes att se språkröret Eriksson i tv såga elcertifikatssystemet.
              Det är klart att vi inte fick något svar på det, för det måste
              ju kännas förfärligt att se ett samarbetsparti inte ta mer seriöst
              på frågan.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Genomförande av direktiv om förnybar energi
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            15 § Utvärdering av insatserna för forskning och innovation inom
            energiområdet
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            16 § Vissa metrologifrågor
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 maj
          </note>
          <note>
            Thomas Strand
          </note>
          <note>
            Hans Stenberg
          </note>
          <note>
            Monica Green
          </note>
          <note>
            Patrik Björck
          </note>
          <note>
            Raimo Pärssinen
          </note>
          <note>
            Johan Löfstrand
          </note>
          <note>
            Marie Nordén
          </note>
          <u>
            <seg>
              Jasenko Omanovic
            </seg>
          </u>
          <u>
            <seg>
              Jasenko Omanovic
            </seg>
          </u>
          <u>
            <seg>
              Jasenko Omanovic
            </seg>
          </u>
          <u>
            <seg>
              Jasenko Omanovic
            </seg>
          </u>
          <note>
            Leif Jakobsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 25 maj.
          </note>
          <note>
            19 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 20 maj
          </note>
          <note>
            Lennart Sacrédeus
          </note>
          <note>
            Birgitta Eriksson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 maj
          </note>
          <note>
            Hans Backman
          </note>
          <note>
            Lena Hallengren
          </note>
          <note>
            Kerstin Lundgren
          </note>
          <note>
            Catharina Bråkenhielm
          </note>
          <note>
            Göran Persson
          </note>
          <note>
            Raimo Pärssinen
          </note>
          <note>
            Raimo Pärssinen
          </note>
          <u>
            <seg>
              Luciano Astudillo
            </seg>
          </u>
          <note>
            Svaren redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note>
            21 § Kammaren åtskildes kl. 17.08.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
