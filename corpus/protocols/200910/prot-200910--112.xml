<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--112</head>
          <docDate when="2010-04-29">2010-04-29</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:112
          </note>
          <note>
            Torsdagen den 29 april
          </note>
          <note>
            Kl. 12:00 - 16:04
          </note>
          <note>
            1 § Justering av protokoll
          </note>
          <note>
            Justerades protokollet för den 23 april.
          </note>
          <note>
            2 § Effektreserven i framtiden
          </note>
          <note>
            Föredrogs
          </note>
          <note type="speaker">
            Anf. 1 RENÉE JERYD (s):
          </note>
          <note>
            Fru talman! Vi kan konstatera att det i kammaren just nu bara
            är företrädare för oppositionen.
          </note>
          <note>
            Fru talman! Det finns alltid en risk att elförbrukningen blir
            så stor att det inte finns tillräckligt med energi. Det är i sådana
            situationer som effektbrist uppstår, det vill säga brist på el
            vid ett givet tillfälle. Därför har Svenska kraftnät i uppdrag
            att upphandla en effektreserv för att både hushållen och industrin
            i Sverige ska ha en god försörjningstrygghet.
          </note>
          <note>
            Marknadslösningar förutsätter att priset på el ska visa på knapphet
            på elmarknaden och på så sätt täcka att det finns tillräcklig
            produktionskapacitet för el.
          </note>
          <note>
            Midvinternätterna 20092010 var hårda och kyliga. Produktionsbortfallet
            har varit betydande, och effektreserven har fått användas vid
            ett flertal tillfällen. Elpriserna har rusat i höjden. I dag lever
            många svenskar på grund av lågkonjunktur och finanskris på den
            ekonomiska marginalen. Denna vinter med höga elpriser har gjort
            att de har fått ännu svårare att klara sin ekonomi.
          </note>
          <note>
            I detta läge väljer den borgerliga regeringen att lägga fram
            en proposition om att man helt ska överlåta på marknaden att stå
            som garant för svensk elförsörjning, även vid ansträngda försörjningslägen
            och rusande elpriser.
          </note>
          <note>
            Regeringens analys i fråga om konsekvenserna av en avreglerad
            effektreserv är undermålig, och det saknas totalt konsekvenser
            när det gäller att få en tryggad svensk elförsörjning till konkurrenskraftiga
            priser.
          </note>
          <note>
            Konsekvenserna för en tryggad elförsörjning behandlas, som sagt
            var, mycket knapphändigt i propositionen, vilket bland annat Statskontoret
            i skarpa ordalag noterat i sitt remissvar. Det betyder att regeringens
            analys av vilka konsekvenser regeringens politik får för en tryggad
            svensk elförsörjning till konkurrenskraftiga priser är tunn.
          </note>
          <note>
            Vi vill ha ytterligare analyser av vilka konsekvenser en utfasning
            av effektreserven kan få för en trygg svensk elförsörjning till
            rimliga och konkurrenskraftiga priser.
          </note>
          <note>
            Regeringen driver en kortsiktig energipolitik som lättvindigt
            bortser från de erfarenheter som den gångna vintern gett oss.
          </note>
          <note>
            Formerna för att ta bort effektreserven från Svenska kraftnät
            måste redovisas tydligare. Det är jätteviktigt då regeringen tror
            att det räcker med föreskrifter för hur nedtrappningen ska ske.
            Vi måste ha kvar de politiska verktygen, så att vi inte fullständigt
            hamnar i klorna på marknaden och därmed fri prissättning. Vi måste
            ha detta för att säkra elförsörjningen och för att garantera jobben,
            ekonomin och välfärden.
          </note>
          <note>
            Därför anser vi att det krävs mer och inte mindre politiska instrument
            för att ha en trygg och säker elförsörjning. Marknaden är inte
            i detta fall normen, utan vad vi behöver är initiativ för att
            ytterligare kartlägga tillsynsfrågorna, konkurrensfrågorna och
            prissättningsfrågorna när det gäller elmarknaden.
          </note>
          <note>
            Sverige behöver en långsiktig energipolitik som tryggar den svenska
            energitillgången och ger ett överskott av el. Det krävs investeringar
            i det svenska energisystemet här och nu.
          </note>
          <note>
            Det produktionsbortfall vi hade under den gångna vintern var
            rekordstort. Konsumenterna, både hushåll och industri, har drabbats
            av kraftiga höjningar av elpriset. Ryckigheten i elförsörjningen
            kan ha medfört konsekvenser för jobben, ekonomin och välfärden.
          </note>
          <note>
            Under februari var elpriserna så höga att viss industri drog
            ned på sin produktion, och som jag sade tidigare uppstår höga
            priser om tillgången på energi är knapp och efterfrågan är stor.
            Det är detta vi har fått uppleva denna vinter. Och det är därför
            vi måste analysera konsekvenserna ännu mer, hur det blir om marknaden
            ska sköta effektreserven. Detta måste vi för att klara jobben,
            ekonomin och välfärden. För vad händer med dessa om industrin
            stänger och elpriserna stiger?
          </note>
          <note>
            Vi anser också att staten inte får frånsäga sig sitt ansvar för
            den svenska elförsörjningen, vilket kommer att ske om detta förslag
            om effektreserven antas av riksdagen. Det behövs en konsekvensanalys
            när det gäller hur staten kan påverka marknaden innan beslut om
            en eventuell nedtrappning av effektreserven tas.
          </note>
          <note>
            För oss socialdemokrater är det självklart att staten måste ta
            det yttersta ansvaret för svensk elförsörjning. Det är avgörande
            för sysselsättningen och välfärden. Det är därför vi är mycket
            kritiska till regeringens kortsiktiga energipolitik och regeringens
            lättvindiga bortseende från de lärdomar vi kan dra av den gångna
            vintern. Marknaden måste ha en långsiktig politisk styrning.
          </note>
          <note>
            En tillförlitlig elförsörjning är oerhört viktig för den svenska
            samhällsutvecklingen. Den upphandlade effektreserven har fungerat
            som en garant för försörjningstryggheten i situationer då effektbrist
            har hotat. Vi måste snarare öka den politiska styrningen för att
            få en fungerande elmarknad, inte bara fortsätta att avreglera
            helt utan styrning och konsekvensanalyser.
          </note>
          <note>
            I en framtid kan kanske även vi tänka oss att effektbristerna
            kan hanteras av marknaden. Men efter denna vinter kan vi konstatera
            att marknaden ännu inte är mogen och inte fungerar på det sätt
            som vi vill för att vi ska kunna låta marknadsmekanismerna ta
            hand om en situation med effektbrist.
          </note>
          <note>
            Fru talman! Jag yrkar bifall till reservationen.
          </note>
          <note type="speaker">
            Anf. 2 KENT PERSSON (v):
          </note>
          <note>
            Fru talman! Sverige behöver en långsiktig energipolitik som tryggar
            svensk energiförsörjning och som upprätthåller effekten i energisystemet,
            som dessutom ska ge ett överskott av el. Det är målsättningen
            för Vänsterpartiets energipolitik.
          </note>
          <note>
            Det är givetvis också viktigt för näringslivet och för hushållen
            att det finns tillgång till energi när man behöver ha den.
          </note>
          <note>
            Avbrutna elleveranser är förenade med stora samhällsekonomiska
            kostnader och störda industriella processer, vilket leder till
            produktionsbortfall och påfrestningar i välfärdssystemet. Det
            är inte jag som har hittat på det, utan det är regeringen som
            skriver det i den här propositionen, och de har så rätt. Visst
            är det på det sättet.
          </note>
          <note>
            Sverige är dessutom, genom EU:s rättsliga regelverk, förpliktat
            att säkerställa en god elförsörjning med balans mellan utbud och
            efterfrågan.
          </note>
          <note>
            Det finns alltså goda skäl för att staten ska garantera att det
            finns en god försörjningstrygghet när det gäller elleveranser.
            Det är just mot den bakgrunden som Svenska kraftnät har i uppdrag
            att säkerställa att det finns en effektreserv att tillgå när försörjningstryggheten
            är hotad.
          </note>
          <note>
            Den gångna våren och vintern har på ett påtagligt sätt gjort
            oss påminda om hur sårbart samhället är när vi får olika störningar
            i viktiga samhällsfunktioner. De orsakas många gånger av väderförhållanden
            som vi inte kan styra, och i våras orsakades de av vulkanutbrott
            på Island.
          </note>
          <note>
            När det gäller vädrets och naturens krafter är vi människor ganska
            små. Vi kan faktiskt inte göra så mycket mer än att planera för
            dem.
          </note>
          <note>
            Det är viktigt att det finns en beredskap i samhället i händelse
            av olika störningar som hotar viktiga samhällsfunktioner, till
            exempel när energiförsörjningen är hotad. Den långvariga kylan
            i vintras och bortfallet av produktionskapacitet från kärnkraften
            har visat hur sårbart Sverige är när det finns hot om brist på
            elenergi.
          </note>
          <note>
            Produktionsbortfallet från kärnkraften berodde givetvis på kärnkraftsindustrins
            planeringsmissar. Den har underskattat svårigheterna och överskattat
            sin förmåga att planera, åtgärda fel och göra det underhåll som
            ska göras. Det kom att kosta de svenska hushållen och den svenska
            industrin väldigt mycket.
          </note>
          <note>
            Mot den bakgrunden såg Svenska kraftnät sig nödgat att vid tre
            tillfällen aktivera delar av den upphandlade effektreserven. Det
            visar på ett påtagligt sätt att det fungerar med en centralt upphandlad
            effektreserv. Försörjningstryggheten hotades aldrig genom att
            den möjligheten fanns.
          </note>
          <note>
            Regeringen skriver också i propositionen på s. 8 att systemet
            med en centralt upphandlad effektreserv fungerar bra. Det fungerar
            bra. Då blir man förvånad när man läser propositionen. Syftet
            med den är att man ska gå bort från en centralt upphandlad effektreserv
            till en marknadsbaserad lösning där marknadens aktörer vilka de
            nu är ska se till att utbud och efterfrågan fungerar.
          </note>
          <note>
            Från Vänsterpartiets sida kan vi konstatera när vi har läst och
            funderat över det här att det finns flera brister i den här propositionen.
            Det skulle behövas analyser av hur det här systemet ska träda
            i kraft och hur det ska fungera. Vad är det för mekanismer som
            vi inte har i dag, eftersom vi har en marknad som inte fungerar,
            och som ska till för att vi ska få den perfekta marknaden en gång
            i framtiden?
          </note>
          <note>
            Vem har ansvaret för att det finns en effektreserv även i framtiden
            när inte Svenska kraftnät längre ska ha det? Propositionen ger
            inget svar på den typen av frågor.
          </note>
          <note>
            För Vänsterpartiet är det viktigt att det finns ett tydligt ansvar
            att utkräva när saker och ting inte fungerar. Den här tilltron
            till att marknaden ska kunna klara och hantera olika frågor som
            dyker upp gör att det behövs ett bättre underlag innan riksdagen
            fattar beslut.
          </note>
          <note>
            Det här förslaget innebär att under en tioårsperiod ska Svenska
            kraftnät trappa ned den upphandlade effektreserven. Det innebär
            att det kommer att bli dyrare för konsumenterna, vilket också
            regeringen tydligt skriver i propositionen. Det bör riksdagen
            vara medveten om innan vi går till beslut.
          </note>
          <note>
            Det kommer att bli dyrare med det här systemet när man ska introducera
            det för att det i en framtid längre bort om 10 eller 15 år eventuellt
            ska bli billigare. Det är det som är förhoppningen, och det är
            det som är problemet med den här propositionen.
          </note>
          <note>
            Den är alldeles för dåligt underbyggd för att vi ska veta vad
            det är för något som vi fattar beslut om och vilka effekter det
            kommer att ha i framtiden. Vem tar ansvaret i framtiden? Jag vet
            inte.
          </note>
          <note>
            Jag yrkar bifall till den gemensamma reservationen.
          </note>
          <note type="speaker">
            Anf. 3 CECILIE TENFJORD-TOFTBY (m):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på motionerna.
          </note>
          <note>
            En säker och trygg elförsörjning är en förutsättning för välfärd,
            tillväxt och jobb. Det är det ingen som ifrågasätter.
          </note>
          <note>
            Att veta att elektricitet alltid finns tillgänglig måste vara
            en självklarhet, i dag och också i framtiden. Både hushållen och
            industrin förlitar sig på att lampan tänds när vi behöver den.
          </note>
          <note>
            Den gångna vintern har visat att vårt beroende av el gör oss
            sårbara. Störningar i energiproduktion i kombination med stor
            elförbrukning kräver att vi har en effekt i reserv.
          </note>
          <note>
            I dag är det Svenska kraftnät som ansvarar för att effektreserven
            finns. Det har emellertid varit uppe till diskussion vid ett flertal
            tillfällen om det är den bästa lösningen.
          </note>
          <note>
            Vid den senaste förlängningen av effektreserven hösten 2007 konstaterades
            att det inte var läge att fasa ut Svenska kraftnäts ansvar. Den
            gången reserverade sig Socialdemokraterna mot beslutet, framhöll
            att kraftföretagen borde ta ett större ansvar och att det nya
            systemet skulle träda i kraft redan våren 2009.
          </note>
          <note>
            I dag låter det annorlunda från det hållet. I sin reservation
            framhåller Socialdemokraterna och Vänsterpartiet att det inte
            alls är läge att låta kraftindustrin ta ett större ansvar. Argumentet
            är att elmarknaden inte är mogen ett ansvarstagande.
          </note>
          <note>
            Fru talman! Även i utskottets ställningstagande uppmärksammas
            elmarknadens osäkerhet. Det är därför välkommet att regeringen
            föreslår en stegvis övergång till en marknadsbaserad lösning.
            Detta är ett förslag med både hängslen och livrem.
          </note>
          <note>
            Avvecklingen av Svenska kraftnäts centralt upphandlade effektreserv
            och övergången till ett ökat ansvar för marknaden bygger på en
            bedömning av elmarknadens utveckling under tiden fram till och
            med den 15 mars 2020. Tidsplanen som fastställs måste anses vara
            preliminär. Justeringar måste kunna göras om utvecklingen inte
            stämmer överens med prognoserna.
          </note>
          <note>
            Det ska ske en stegvis nedtrappning av den centralt upphandlade
            effektreservens omfattning. Det ska börja 2011 och vara klart
            2020. Under tiden det är viktigt ska Energimarknadsinspektionen
            följa och analysera förändringar som påverkar försörjningstryggheten,
            och Svenska kraftnät ska även i fortsättningen ha i uppdrag att
            årligen följa och redovisa utvecklingen av den samlade effekt-
            och kraftbalansen.
          </note>
          <note>
            Fru talman! Hur ser effektreservens utformning ut i dag, och
            vad är det vi vill förändra? I dag upphandlar Svenska kraftnät
            en effektreserv. Den består dels av reservproduktion av el, dels
            av avtal med industriföretag som mot en ersättning minskar sin
            elförbrukning.
          </note>
          <note>
            Regeringens förslag bygger på att en god försörjningstrygghet
            kan uppnås med marknadslösningar, där aktörernas beslut med hänsyn
            till prisutvecklingen på elmarknaden genererar tillräckligt med
            effekt både generellt och i situationer med hög belastning. Priset
            kan bli en del av effektreserven, men för att elkonsumenterna
            ska kunna anpassa sin förbrukning efter priset måste förutsättningarna
            för flexibilitet förbättras.
          </note>
          <note>
            Just flexibilitet är en viktig del av det här förslaget. När
            möjligheterna till flexibilitet ökas kan elkonsumenterna aktivt
            bidra till att avlasta elsystemet vid hög belastning. För att
            förbättra flexibiliteten föreslås bland annat timmätning av elförbrukningen
            och att Sverige länkas samman med andra länder. Vintern 20092010
            visade också vårt behov av att bredda energiproduktionen till
            flera kraftslag.
          </note>
          <note>
            Framtidens effektreserv bör innehålla en ökad andel förbrukningsreduktioner,
            det vill säga att en större del skapas genom avtal om minskad
            elförbrukning. Detta ger incitament till elhandlare och stora
            förbrukare att fokusera på förbrukningsflexibilitet.
          </note>
          <note>
            Energimarknadsinspektionen kommer att följa utvecklingen. Regeringen
            i sin tur kommer att bevaka konsumenternas anpassning till nya
            förhållanden hängslen och livrem.
          </note>
          <note>
            Fru talman! Svenska kraftnät ingår i dag avtal med elproducenter
            om att ställa ytterligare produktionskapacitet till förfogande
            och med elanvändare om rätt att begränsa deras förbrukning mot
            en ersättning. Nu ska Svenska kraftnät även ges möjlighet att
            ingå avtal om minskad elanvändning med elleverantörerna.
          </note>
          <note>
            Elhandelsföretagen kan i sin tur förhandla med sina kunder om
            minskad förbrukning. Elleverantörerna har ett ansvar när det gäller
            att ta fram förslag som ökar förbrukningsflexibiliteten. Förbrukningsreduktionen
            förväntas därför blir den dominerande delen av effektresursen
            framöver.
          </note>
          <note>
            Socialdemokraternas och Vänsterpartiets farhågor om en elmarknad
            som inte är mogen ansvaret har ingen täckning i denna proposition.
            Här finns hängslen och livrem. I utskottets ställningstagande
            framhävs också statens ansvar att garantera en god försörjningstrygghet.
          </note>
          <note>
            För att ge utrymme för justeringar om utvecklingen inte svarar
            mot prognoserna, och vi vet att framtiden är osäker, måste det
            finnas möjligheter att reglera förändringar i förordningar så
            att vi inte behöver återkomma till riksdagen med lagändringar.
          </note>
          <note>
            Fru talman! Försörjningstrygghet av el är en förutsättning för
            tillväxt och det goda livet för människor i Sverige. Jag tror
            att Sveriges invånare visst är mogna att ta ansvar för effektresurserna
            i framtiden, och jag är mycket nöjd med att det i regeringens
            proposition finns förslag på åtgärder som underlättar övergången
            från en centralt upphandlad effektreserv till ett marknadsbaserat
            och ansvarstagande system.
          </note>
          <note>
            I detta anförande instämde Staffan Anger, Björn Hamilton, Maria
            Plass, Hans Rothenberg och Marie Weibull Kornias (alla m) samt
            Eva Johnsson (kd).
          </note>
          <note type="speaker">
            Anf. 4 KENT PERSSON (v) replik:
          </note>
          <note>
            Fru talman! Ditt anförande var intressant och faktiskt lite tydligare
            än propositionens skrivningar. Det är jag tacksam för, för den
            här propositionen har jag verkligen läst.
          </note>
          <note>
            Bland annat står det på s. 8 i propositionen att systemet med
            centralt upphandlad effektreserv fungerar bra. Jag hoppas att
            du håller med mig om det. Däremot skriver ni följande i utskottets
            ställningstagande: Den övergångslösning med en upphandlad effektreserv
            som används för närvarande har vissa sådana brister och det är,
            enligt utskottets uppfattning, därför välkommet att regeringen
            nu föreslår en stegvis övergång till en effektiv, marknadsbaserad
            lösning.
          </note>
          <note>
            Vad är det för brister med den här upphandlingen som regeringen
            tydligen inte uppfattar men som utskottets majoritet skriver om?
          </note>
          <note type="speaker">
            Anf. 5 CECILIE TENFJORD-TOFTBY (m) replik:
          </note>
          <note>
            Fru talman! Jag måste säga, Kent Persson, att den vinter som
            var såg vi att det fanns problem, och det blev högre elpriser.
            Det här är ju en lösning som på sikt kommer att vara dyr. Den
            centralt upphandlade effektreserven är en dyrare lösning på sikt.
          </note>
          <note>
            Kent Persson sade i sitt anförande att det kan bli en höjd kostnad
            för elkonsumenterna på kort sikt, samtidigt som han efterfrågar
            en långsiktig energipolitik. Jag är övertygad om att det är en
            bra lösning att ge marknaden ett större ansvar, för på sikt och
            vi måste vara långsiktiga och tänka längre än till nästa år eller
            om två år är det en bra lösning att låta marknaden ta ansvaret.
          </note>
          <note>
            Ur ett klimatperspektiv är det väldigt bra, vilket uppmärksammas
            i propositionen, att en minskad förbrukning av elektricitet ska
            bli den dominerande delen av effektresurserna i framtiden. Jag
            tycker att det är mycket positivt.
          </note>
          <note type="speaker">
            Anf. 6 KENT PERSSON (v) replik:
          </note>
          <note>
            Fru talman! Jag fick inget svar på frågan. Regeringen påstår
            ju faktiskt att det här systemet fungerar bra, medan utskottets
            majoritet har en annan uppfattning att det inte fungerar bra och
            att det har visat brister.
          </note>
          <note>
            När det gäller prissättningen är det marknaden som sätter priserna.
            Där är tillgång och efterfrågan som är helt avgörande. Det kan
            inte vara det som har varit motivet. Att vi hade de här prischockerna
            i vintras beror ju helt enkelt på att det är den sista producerade
            kilowattimmen som sätter priset, och det var då man satte in de
            här effektreserverna. Att det blir dyrare beror helt enkelt på
            att det är billigare för staten om man har en mindre effekt, men
            det kostar mer om man ska kompensera brukarna för bortfallet av
            produktionskapacitet, som förslaget faktiskt innebär.
          </note>
          <note>
            Var ligger skillnaden? Det var min fråga. Ni säger att det inte
            fungerar. Regeringen säger att det fungerar. Vad är det för skillnad?
          </note>
          <note type="speaker">
            Anf. 7 CECILIE TENFJORD-TOFTBY (m) replik:
          </note>
          <note>
            Fru talman! Nu är det så, Kent Persson, att det som står i regeringspropositionen
            är att det här har visat sig fungera väl, men i utskottets betänkande
            står det att det har vissa brister. Det står inte att det inte
            har fungerat, men det står att det finns vissa brister.
          </note>
          <note>
            Bristerna är att vi måste ha en långsiktig energipolitik. På
            kort sikt har Svenska kraftnäts upphandling av effektreserver
            fungerat, men på lång sikt kan marknaden göra det här på ett bättre
            och mer ekonomiskt gynnsamt sätt för elkonsumenterna än i dag.
          </note>
          <note>
            Jag tycker att det är jättebra att Kent Persson månar så mycket
            om elkonsumenternas prissättning, och därför måste jag få kommentera
            det rödgröna förslaget om höjd skatt på kärnkraft och vattenkraft.
          </note>
          <note>
            (TREDJE VICE TALMANNEN: Det ligger utanför ämnet.)
          </note>
          <note>
            Om Kent Persson frågar efter bristerna är de att vi måste ha
            mer av en långsiktig energipolitik. Det regeringen påpekar är
            att det har fungerat under den tid som varit, men vi måste vara
            långsiktiga och hitta nya lösningar.
          </note>
          <note>
            Det här är, återigen, ett förslag med både hängslen och livrem.
            Skulle det visa sig att vi har fel, och framtiden kan faktiskt
            förändra sig utanför de prognoser vi sett, kan vi gå in, justera,
            rätta till och göra det bra.
          </note>
          <note type="speaker">
            Anf. 8 RENÉE JERYD (s) replik:
          </note>
          <note>
            Fru talman! Detta väcker för mig tre frågor. Den första är: Tycker
            verkligen Moderaterna att marknaden har fungerat bra under den
            gångna vintern?
          </note>
          <note>
            För det andra har vi märkt här i kammaren att Dagens Industri
            är en väldigt läsvärd tidning. Där vittnar flera företagare om
            att den svenska elmarknaden under den gångna vintern varit helt
            sjuk och att elpriserna bara har skjutit i höjden. Är inte det
            sant?
          </note>
          <note>
            Min tredje fråga är: Vad menar egentligen Alliansen med en långsiktig
            energipolitik?
          </note>
          <note type="speaker">
            Anf. 9 CECILIE TENFJORD-TOFTBY (m) replik:
          </note>
          <note>
            Fru talman! Att elpriserna har varit högre än vad någon skulle
            önska under den gångna vintern är det ingen som ifrågasätter.
            Alla har vi känt att vi har fått betala mer än vad vi gjort tidigare.
          </note>
          <note>
            När det gäller just det här förslaget upprepar jag att det finns
            hängslen och livrem. Det är ett långsiktigt förslag som ska se
            till att vi har en effektreserv som gynnar både brukare och producenter
            framöver.
          </note>
          <note>
            När det gäller Socialdemokraternas ifrågasättande av hållbarheten
            i förslaget vill jag informera Renée Jeryd ännu en gång: Energimarknadsinspektionen
            har i uppdrag att verka för att elkunderna har en säker tillgång
            till el. Svenska kraftnät ska följa upp och redovisa utvecklingen
            av den samlade effekt- och kraftbalansen i landet. Energimarknadsinspektionen
            har i uppdrag att följa elmarknadens utveckling när det gäller
            förbrukningsflexibilitet. Regeringen kommer att bevaka konsumenternas
            anpassning till nya förhållanden.
          </note>
          <note>
            Återigen: Om prognosen inte håller och det skulle visa sig att
            justeringar behövs, då kommer det att upptäckas och åtgärdas.
          </note>
          <note type="speaker">
            Anf. 10 RENÉE JERYD (s) replik:
          </note>
          <note>
            Fru talman! Jag kan konstatera att jag inte fick svar på någon
            av mina frågor. Jag ställer två av dem igen.
          </note>
          <note>
            Tycker verkligen Moderaterna att marknaden har fungerat bra under
            den gångna vintern?
          </note>
          <note>
            Vad menar Alliansen med en långsiktig energipolitik?
          </note>
          <note type="speaker">
            Anf. 11 CECILIE TENFJORD-TOFTBY (m) replik:
          </note>
          <note>
            Fru talman! Renée Jeryd kanske inte lyssnade på vad jag sade.
          </note>
          <note>
            Renée Jeryd frågar om elmarknaden har fungerat. Om vi hade sagt
            att elmarknaden har fungerat perfekt, då hade vi inte behövt lägga
            fram ett förslag i dag med både hängslen och livrem. Energimarknadsinspektionen,
            Svenska kraftnät och regeringen kommer att bevaka utvecklingen.
          </note>
          <note>
            En långsiktig energipolitik är för oss att lägga upp en plan
            som går längre än till i morgon, där man inte tittar på elpriset
            i dag och i morgon men som tittar på elpriset och utvecklingen
            och energimarknaden framöver. Det är därför som vi här pratar
            om en varsam och stegvis utfasning av Svenska kraftnäts ansvar,
            det är därför vi lägger till de olika myndigheternas ansvar och
            det är därför vi är ödmjuka nog, fast ni inte kanske tycker det,
            att säga vi inte kan sia om framtiden. Vi vet inte vad som kommer
            att hända. Därför är vi öppna för justeringar, och vi kommer att
            bevaka utvecklingen framöver.
          </note>
          <note>
            Jag vill också påpeka ytterligare en gång att det här även är
            ett bra förslag för klimatet i och med att förbrukningsreduktioner
            av elektricitet kommer att bli den dominerande delen av vår effektreserv
            i framtiden. Det här är ett mycket bra förslag.
          </note>
          <note type="speaker">
            Anf. 12 EVA JOHNSSON (kd):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på reservationen.
          </note>
          <note>
            Vi har i dag att ta ställning till ett betänkande som med sitt
            namn kan uppfattas som ganska teoretiskt, Effektreserven i framtiden
            . Men bakom den rubriken döljer sig ett ganska viktigt förslag
            som handlar om att säkerställa tillförseln av el, även när belastningen
            är hög eller produktionen låg. Att upprätthålla en balans mellan
            tillförsel och uttag är en viktig förutsättning både för att säkerställa
            produktionen inom industrin och naturligtvis för att hela samhället
            ska fungera. Tidigare talare har också varit rörande överens om
            just detta, och jag tror att vi alla kan skriva under på det.
          </note>
          <note>
            Som inrotad landsbygdsbo har jag tillsammans med mina grannar
            fått uppleva oräkneliga strömavbrott. Jag vågar påstå att jag
            har en ganska gedigen personlig erfarenhet av vilka problematiska
            situationer det försätter oss i. Då vill jag ändå påstå att många
            av oss som bor på landet är något bättre förberedda. Vi kan ofta
            värma oss vid både kakelugnar och eldstäder och laga mat på vedspisar.
            Befolkningen i storstäderna är oftast betydligt mer utlämnade.
            Men avbrott inom elförsörjningen är alltid en lika dramatisk påminnelse
            om hur beroende vi är av en säker elförsörjning, hur beroende
            vi är av att den fungerar på ett tillfredsställande sätt. Det
            handlar naturligtvis inte bara om privatpersoner utan om hela
            produktionskapaciteten i samhället.
          </note>
          <note>
            Kristdemokraterna och Alliansen har under den här mandatperioden
            varit tydliga med att understryka vikten av en långsiktigt hållbar
            och helgjuten energipolitik. Vi är angelägna om att elförsörjningen
            ska vara hållbar, att industrin ska känna sig trygg med att prisnivåerna
            ska vara realistiska och försörjningen hållbar på ett långsiktigt
            sätt.
          </note>
          <note>
            Arbetet med att vidareutveckla den klimatsmarta elen måste också
            fortgå. Det här är viktiga signaler, inte minst till den energikrävande
            basindustrin, som är så otroligt beroende av att nivåerna hålls
            på en rimlig nivå, men också till landets alla småföretagare som
            är beroende av en långsiktig och hållbar energiförsörjning för
            att ha en reell chans i en hård internationell konkurrens.
          </note>
          <note>
            Anledningen till propositionen är som vi alla vet att effektreservlagen
            skulle ha upphört att gälla den 1 mars 2008. Giltighetstiden förlängdes
            till och med den 15 mars 2011. Motivet till förlängningen har
            vi redan hört vara just att elmarknaden inte har utvecklats på
            ett sådant sätt att det har funnits förutsättningar för att kunna
            hantera en eventuell effektbrist på marknadsmässiga grunder ännu.
          </note>
          <note>
            Fru talman! Det är klokt att använda sig av försiktighetsprincipen
            när det gäller den här typen av samhällsviktiga funktioner. Förslaget
            innebär därför att frågan om att upprätthålla effektbalansen i
            det svenska nationella elsystemet ska hanteras i ett längre perspektiv.
            Det innebär i sin tur att övergången till en marknadslösning bör
            ske genom en stegvis nedtrappning av den centralt upphandlade
            effektreservens omfattning med början 2011 och fram till 2020.
          </note>
          <note>
            Jag noterar att oppositionen inte är överens i den här frågan
            heller. Miljöpartiet tycks inte ha några synpunkter på betänkandet,
            eftersom inte någon reservation är inlämnad. Jag tyder det som
            att man är ganska nöjd med regeringens tidsplan beträffande avregleringen
            inom det här området, men tillåter mig att göra en något vidare
            och personlig tolkning av Miljöpartiets frånvaro i Socialdemokraternas
            och Vänsterpartiets reservation. Jag kan tänka mig att Miljöpartiet
            välkomnar en utveckling där svenskproducerad klimatsmart el kan
            exporteras till länder där exempelvis kol och olja dominerar produktionen.
            I så fall är det ett framtidsscenario som vi tillsammans kan välkomna.
          </note>
          <note>
            Socialdemokraterna och Vänsterpartiet har däremot en reservation
            där man uttrycker farhågor kring avregleringen, vilket vi också
            har hört tidigare i debatten.
          </note>
          <note>
            Fru talman! Jag kan bara konstatera att även när det gäller ett
            sådant här förhållandevis litet betänkande det är inte många motioner,
            och det verkar inte vara så att vi har totalt olika avstamp eller
            infallsvinklar i denna fråga har oppositionen delade meningar
            om hur man ska handskas med framtiden.
          </note>
          <note>
            Alliansen har visat att vi även när det gäller det här har en
            bred överenskommelse om energipolitiken. Det är en viktig signal,
            inte minst till den energikrävande basindustrin.
          </note>
          <note>
            Alliansen har under den här mandatperioden visat att man tar
            energifrågorna på allvar. Hållbarhet och långsiktighet har varit
            kännetecken. Det gäller den fråga som berör dagens betänkande,
            det vill säga hur vi handskas med effektreserverna, men det handlar
            också om energipolitiken i dess helhet. Med stor respekt både
            för industrin och för privata konsumenter kommer vi därför att
            arbeta vidare med den här frågan.
          </note>
          <note type="speaker">
            Anf. 13 RENÉE JERYD (s) replik:
          </note>
          <note>
            Fru talman! Jag blev lite uppretad när vi blev apostroferade
            med orden att vi inte skulle ha en energipolitik i det rödgröna
            samarbetet. Det föranleder mig att fråga: Hur ser Alliansens energi-
            och klimatpolitik ut efter valet 2010?
          </note>
          <note type="speaker">
            Anf. 14 EVA JOHNSSON (kd) replik:
          </note>
          <note>
            Fru talman! Utan att vara det minsta uppretad utan väldigt lugn
            kan jag konstatera att vi i Alliansen har presenterat en tydlig
            energiöverenskommelse där vi för en tid sedan talade om vad som
            är det totala innehållet och inriktningen i vår politik. Det är
            en bred överenskommelse som har presenterats. Jag tror inte att
            ens Renée Jeryd har missat den.
          </note>
          <note>
            Tiden medger inte riktigt att jag redogör för den. Det finns
            säkert möjlighet att återkomma till detaljerna i den överenskommelsen,
            men att den är presenterad kan knappast vara okänt. Där tar vi
            också ett helhetsgrepp kring hela energipolitiken.
          </note>
          <note>
            Min synpunkt kommer sig naturligtvis av att ni i oppositionen
            inte delar reservationen. Jag ser inte att det är en gemensam
            reservation som är underskriven av de tre oppositionspartierna.
            Det föranleder mig naturligtvis att undra om ni har olika syn
            på det här betänkandet och möjligen också på energipolitiken som
            helhet.
          </note>
          <note type="speaker">
            Anf. 15 RENÉE JERYD (s) replik:
          </note>
          <note>
            Fru talman! Jag kan återigen se att allianspartierna flyter omkring
            när det gäller frågan om man har en energi- och klimatpolitik.
            Vi kan ju se i de propositioner som har lämnats till näringsutskottet
            att man i vissa frågor inte är överens, utan man lägger fram enskilda
            motioner. Om vi är överens i De rödgröna borde inte heller vara
            förvånande för Eva Johnsson.
          </note>
          <note type="speaker">
            Anf. 16 EVA JOHNSSON (kd) replik:
          </note>
          <note>
            Fru talman! Naturligtvis känner vi båda två till hur arbetsgången
            fungerar inom riksdagen där möjligheten att väcka enskilda motioner
            är ett redskap som vi riksdagsledamöter har. Men det är ändå de
            samlade slutdokumenten i form av betänkanden och propositioner
            som utgör de förslag vi har att ta ställning till. Där tror jag
            inte ens att Renée kan upptäcka att vi har några särskilda säryttranden
            eller olika åsikter inom regeringen eller i utskottets majoritet.
          </note>
          <note>
            Vi är överens om långsiktighet, hållbarhet och att ta ansvar
            för den framtida energiförsörjningen i Sverige för småföretagarna
            och för svenska folket.
          </note>
          <note type="speaker">
            Anf. 17 PER BOLUND (mp):
          </note>
          <note>
            Fru talman! All elproduktion orsakar miljöpåverkan och medför
            också kostnader för samhället. Men det finns en elproduktion inom
            det svenska systemet som sticker ut i båda dessa aspekter, nämligen
            reservproduktionen. Det gäller den el som produceras i kraftverk
            som står still under en stor del av året och som bara tas i bruk
            just när efterfrågan stiger utöver vad som produceras, det vill
            säga för att täcka effektreserven. Miljökostnaden är enormt stor
            för den produktionen, och dessutom är kostnaden för samhället
            och för elkunderna stor. Det finns därför all anledning att se
            över dagens system med en statligt upphandlad effektreserv.
          </note>
          <note>
            Det är väl uppenbart för de flesta att Miljöpartiet inte delar
            regeringens syn i stort i energifrågan. Vi har en annan syn än
            regeringen när det gäller till exempel kärnkraften. Regeringen
            öppnar för ny kärnkraft. Vi är kritiska mot regeringens låga mål
            när det gäller förnybar energi i systemet och de låga målen för
            effektivisering av energianvändningen i Sverige. Här har vi i
            de rödgröna partierna en överenskommelse om energipolitiken som
            vi är glada och stolta över och som leder till att vi får en utfasning
            av kärnkraften över tid och en övergång till ett helt förnybart
            energisystem. Det är bra politik för Sverige.
          </note>
          <note>
            Trots detta måste man ibland kunna göra en analys och skriva
            ihop sig om detaljer inom energisystemet där man är överens över
            blockgränserna. Det här är ett sådant fall för Miljöpartiet. Vi
            ställer oss bakom regeringens proposition just när det gäller
            synen på hur vi ska hantera effektreserven i Sverige. Anledningen
            till att vi gör det är att vi anser att det absolut effektivaste
            sättet att få tillgång och efterfrågan på elmarknaden att gå ihop
            är att försöka styra efterfrågan. Genom att göra det lönsamt för
            kunderna att dra ned sin konsumtion under just de tider när det
            är stor efterfrågan kan man minska miljöbelastningen kraftigt
            genom att inte ha fossileldade kraftverk i gång. Samtidigt kan
            man också minska kostnaderna för både samhället och den enskilda
            elkunden. Det är ett system som alla vinner på.
          </note>
          <note>
            Vi tror att övergång till timvis mätning, som är på gång i det
            svenska elsystemet och som vi gärna ser skyndas på, kan göra det
            här möjligt i stor skala och leda till ett effektivare energisystem.
            Där kan till exempel personer som har en elpatron i sin villapanna
            låta bli att använda den under just timmar med hög konsumtion
            och när produktionen på elmarknaden inte klarar av att följa med.
            Det kan handla om sådana enkla åtgärder för elkonsumenterna som
            att man sätter på tvättmaskinen eller diskmaskinen en timma senare
            än vad man skulle ha gjort i vanliga fall. När ett hushåll gör
            det blir skillnaden liten, men när tusentals eller tiotusentals
            hushåll gör det samtidigt för att de får information från marknaden
            om att kostnaden för att producera el är hög vid det tillfället
            kan det få dramatiska effekter för hela elsystemet. Det är det
            som kan göra att vi inte behöver sätta i gång oljekraft i det
            svenska elsystemet till stora kostnader eller importera kolel
            från kontinenten när det är brister i det svenska systemet.
          </note>
          <note>
            Det är ett sådant system som föreslås i propositionen, och det
            är vad vi anser krävs för att marknaden ska bli mer effektiv och
            fungera bättre i framtiden. Vi anser att elbolagen måste ta ansvar
            för effektreserven. Det är de som tjänar pengar på att leverera
            el till kunderna, och det är de som borde se till att de har möjlighet
            att leverera el vid alla tillfällen.
          </note>
          <note>
            Vi ser problem med att så länge staten tar huvudansvaret för
            effektreserven kommer elbolagen att smita undan ansvaret och slippa
            ta ansvar för att skapa en så effektiv elmarknad som bara är möjligt.
            Det tror vi inte är bra för någon, för vare sig elkunderna, elbolagen
            eller samhället i stort. De underlag som myndigheterna har tagit
            fram inför propositionen styrker hållningen. Energimarknadsinspektionen
            skriver att konsekvenserna av en upphandlad effektreserv blir
            att konsumenternas incitament att minska sin förbrukning vid knapphet
            inte slår igenom på marknaden. De får inte signalerna om att det
            nu är dyrt att producera el och att det nu finns anledning att
            dra ned på elförbrukningen. Det är ett system som inte skapar
            en effektiv elanvändning.
          </note>
          <note>
            Energimarknadsinspektionen skriver också att det på längre sikt
            finns risk för att en centralt upphandlad effektreserv till och
            med ökar sannolikheten för att utbud och efterfrågan inte kommer
            att mötas på marknaden, just för att elproducenterna inte har
            trycket på sig att se till att det finns en balans i systemet.
            Man kan knuffa över ansvaret på staten. Det här tror vi inte är
            något som gagnar svenska elkonsumenter, elproducenter eller samhället
            i stort.
          </note>
          <note>
            Vi kan från Miljöpartiets sida inte se någon anledning att vänta
            med övergången till ett effektivt system på marknadens villkor.
            Propositionen föreslår en stegvis övergång från ett upphandlat
            till ett marknadsbaserat system. Övergången ska ske över en dryg
            tioårsperiod. Vi kan se att det finns möjlighet att ha stor kontroll
            under övergången. Som framgår i betänkandet är det möjligt, om
            problem uppstår under processens gång, att sakta ned takten eller
            till och med backa. Jag tror att det är den rätta vägen att gå
            och att det egentligen i grunden finns en stor enighet om detta
            i Sveriges riksdag. På sikt är det bättre att ha ett marknadsbaserat
            system.
          </note>
          <note>
            Jag yrkar därför bifall till propositionen och avslag på motionen.
          </note>
          <note>
            Överläggningen var härmed avslutad.
          </note>
          <note>
            3 § Ändrade regler om ersättning vid sjukdom och ökad flexibilitet
            för anställning av sjömän
          </note>
          <note>
            Föredrogs
          </note>
          <note type="speaker">
            Anf. 18 ANNELIE ENOCHSON (kd):
          </note>
          <note>
            Fru talman! Trafikutskottets betänkande nr 17 behandlar en proposition
            från regeringen med den krångliga titeln Ändrade regler om ersättning
            vid sjukdom och ökad flexibilitet för anställning av sjömän .
            En följdmotion har väckts med anledning av propositionen.
          </note>
          <note>
            Betänkandet handlar om ersättning vid sjukdom för sjömän, speciellt
            för sjömän som arbetar på fartyg i inre fart det vill säga sjötrafik
            inom Sverige och utanför våra kuster, dock högst 1 nautisk mil
            från en hamn. Dessa sjömän ska inte längre omfattas av sjömanslagen
            när det är sjuka eller skadade, utan i stället ska rätten till
            ersättning gälla enligt samma regler som för landanställda. För
            sjömän på fartyg som huvudsakligen går i när- och fjärrfart föreslås
            i betänkandet att rätten till lön och ersättning är lika som nu
            och behålls så länge man är ombord. För annan tid införs i stället
            rätt till ersättning enligt lagen om sjuklön och socialförsäkringsbalken.
            För dessa sjömän som går på närfart och inrikes sjöfart införs
            inte någon karensdag.
          </note>
          <note>
            Betänkandet föreslår vidare ett bemyndigande för regeringen eller
            den myndighet som regeringen bestämmer att meddela föreskrifter
            om att personal som ingår i säkerhetsbesättningen och tillhör
            däcks- eller maskinpersonal ska kunna vara anställda av någon
            annan än redaren eller ägaren till fartyget. Detta innebär att
            man kan använda bemanningsföretag för bemanning av all fartygspersonal
            även de som arbetar i säkerhetsbesättningen och arbetar på däck
            eller i maskin. Avsikten är att i första hand utnyttja bemyndigandet
            för personal som arbetar på fartyg i inre fart.
          </note>
          <note>
            Förslaget om ändrade ersättningsregler vid sjukdom föreslås träda
            i kraft den 1 februari 2011. Förslaget om ändrade anställningsregler
            föreslås träda i kraft redan den 1 juli 2010.
          </note>
          <note>
            Med dessa inledande ord, fru talman, överlämnar jag betänkandet
            till kammaren för vidare debatt av mina kolleger i trafikutskottet.
          </note>
          <note type="speaker">
            Anf. 19 CLAES-GÖRAN BRANDIN (s):
          </note>
          <note>
            Fru talman! Propositionen Ändrade regler om ersättning vid sjukdom
            och ökad flexibilitet för anställning av sjömän ligger nu på riksdagens
            bord för behandling.
          </note>
          <note>
            Bland annat föreslås i denna proposition att sjömanslagens bestämmelser
            om sjuklön ska försämras. De sjöfackliga organisationerna har
            räknat ut att en sjöman som tjänar 25 000 kronor i månaden kommer
            att förlora upp till 8 000 kronor netto i jämförelse med dagens
            system. Detta förslag ligger väl i linje med alliansregeringens
            övriga politik att slå mot löntagare och sjuka. Både de sjöfackliga
            organisationerna och arbetsgivarna i form av SARF, Sjöfartens
            Arbetsgivareförbund, avstyrkte förslaget i remissrundan som föregick
            propositionen.
          </note>
          <note>
            De fackliga organisationernas avståndstagande är lättförståeligt
            de vill skydda sina sjuka medlemmar mot försämringar. Vad arbetsgivarsidan
            var rädda för var dock att förslaget också skulle inskränka den
            så kallade regressrätten, det vill säga de pengar redarna får
            tillbaka från Försäkringskassan när de betalar ut sjuklön för
            en sjuk sjöman, och att rätten till sjuklön är reglerad inte bara
            i lag utan också i kollektivavtal. Om regeringen ändrar i lagen
            finns bestämmelserna med andra ord fortfarande kvar i avtalen.
          </note>
          <note>
            Redarna kommer fortsättningsvis att tvingas betala ut sjuklön
            men får minskad ersättning. SARF skriver i sitt remissvar att
            detta kommer att bli synnerligen kostsamt för de svenska rederierna,
            och regeringen skriver själv i propositionen att ersättningen
            till redarna minskar med 50 procent mot nuvarande ordning.
          </note>
          <note>
            Detta är den sjöfartspolitiska aktivitet som sysselsätter regeringen
            i en historisk kris för svensk sjöfart, då utflaggningen når rekordhöjder.
            Detta är vad regeringen kan leverera förutom att utreda frågan
            om införande av ett svenskt fiffelregister, förstås. Till detta
            kommer fumlandet med tonnageskatten, som man lovade införa när
            man satt i opposition. Svensk sjöfart behöver sannerligen en annan
            regering för att få tillbaka sin framtidstro igen.
          </note>
          <note>
            Det är inte nog med detta, utan alliansregeringen har dessutom
            levererat sprängstoff till den kommande avtalsrörelsen på sjöområdet.
            När arbetsgivarna får minskad ersättning vill de naturligtvis
            mönstra ut bestämmelserna eller kraftigt försämra reglerna om
            sjuklön ur avtalen, och de fackliga organisationerna kan väl knappast
            stillatigande acceptera att deras sjuka medlemmar drabbas av ett
            så stort ekonomiskt avbräck.
          </note>
          <note>
            Regeringen är så storsint i sin proposition att man föreslår
            att de nya reglerna ska träda i kraft den 1 februari 2011, dagen
            efter de sista nu gällande sjöavtalen löper ut. Detta är för att
            ge parterna möjlighet att anpassa avtalen till de nya förutsättningarna
            hur nu det ska gå till. Tala om statligt ingripande i en avtalsrörelse!
            Regeringen lämpar över effekterna av sitt illa genomtänkta förslag
            i knäet på parterna på sjöarbetsmarknaden och bäddar därmed för
            en konflikt på området som svensk sjöfart och svensk industri
            sannerligen inte behöver i det rådande läget.
          </note>
          <note>
            Som lök på laxen har dessutom en annan statlig utredning, den
            så kallade MLC-utredningen, nyligen lagt fram sitt betänkande.
            ILO, Internationella arbetsorganisationen i Genève, har nämligen
            samlat och moderniserat de internationella konventioner som gäller
            på sjöfartens område i ett dokument, sjöarbetskonventionen, som
            ministerrådet har uppmanat alla EU:s medlemsstater att ansluta
            sig till och som den svenska ILO-kommittén har rekommenderat.
          </note>
          <note>
            Utredaren Johan Fransson, tidigare sjösäkerhetsdirektör, slår
            i utredningen fast att en av de lagförändringar som är nödvändiga
            för Sveriges anslutning till konventionen är just bestämmelserna
            om sjuklön i sjömanslagen, men inte alls på det sätt som regeringen
            föreslår. Tvärtom anser han det nödvändigt att utöka sjömanslagens
            regler och göra ett tillägg om att lön ska utgå under minst 112
            dagar för sjömän som inte längre är ombord. Det innebär att riksdagen
            om vi nu fattar beslut om att anta regeringens proposition ändå
            får ändra lagen igen. Eller tänker sig månne regeringen att Sverige
            skulle skämma ut sig genom att inte ansluta sig till sjöarbetskonventionen?
          </note>
          <note>
            En kommande rödgrön regering måste se som en av sina uppgifter
            att reda upp i den röra som den borgerliga regeringen har åstadkommit
            på detta område. Alliansregeringens hafsiga hantering av frågan
            måste rättas till och rättas till på ett sätt som inte går ut
            över sjuka sjömän eller svensk sjöfart. Detta kommer att ske om
            vi får en rödgrön regering i september.
          </note>
          <note>
            Fru talman! Detta är förmodligen min sista ärendedebatt i trafikutskottet.
            Jag vill passa på att tacka trafikutskottets personal för ett
            engagerat och skickligt arbete som har gjort att vi ledamöter
            har fått bra propositioner och bra betänkanden och därmed förhoppningsvis
            har kunnat fatta bra beslut. Det kan vi alltid diskutera. Jag
            har varit 16 fantastiska år i trafikutskottet och riksdagen. Jag
            vill också passa på att tacka alla mina utskottskamrater för ett
            gott kamratskap och många roliga minnen som jag bär med mig i
            livet. Jag kommer säkert att sakna Rådhströms och Mejerns helt
            obegripliga dialekt. Tack ska ni ha, mina vänner!
          </note>
          <note>
            I detta anförande instämde Lars Mejern Larsson, Désirée Liljevall,
            Hans Stenberg och Krister Örnfjäder (alla s).
          </note>
          <note type="speaker">
            Anf. 20 LISBETH GRÖNFELDT BERGMAN (m):
          </note>
          <note>
            Fru talman! Propositionen Ändrade regler om ersättning vid sjukdom
            och ökad flexibilitet för anställning av sjömän består av två
            delar. För det första handlar den om möjligheten för rederier
            och fartygsägare att lättare kunna använda sig av bemanningsföretag
            för bemanning av fartyg. För det andra handlar den om ändrade
            regler om ersättning vid sjukdom för sjömän en viss likställighet
            avseende sjukersättningsnivån på den svenska arbetsmarknaden.
          </note>
          <note>
            När det gäller del 1, ökad flexibilitet vid anställning, är det
            i dag så att personalen i den så kallade säkerhetsbesättningen
            det vill säga den minimibesättning som har beslutats av Transportstyrelsen
            för att fartyget ska kunna framföras säkert måste anställas av
            redare eller ägare till fartyget. Dispens kan dock ges i enskilda
            fall.
          </note>
          <note>
            I propositionen föreslås ett bemyndigande att meddela föreskrifter
            om att personal som ingår i säkerhetsbesättningen och tillhör
            däcks- eller maskinpersonalen ska kunna vara anställda även av
            någon annan än redaren eller ägaren, vilket kommer att innebära
            att dispens inte behöver sökas. Lagändringen underlättar bland
            annat användningen av bemanningsföretag för bemanning av fartyg
            och är mycket efterfrågad av framför allt mindre redare.
          </note>
          <note>
            I oppositionens reservation framförs att det inte finns några
            argument för att ändra dagens bestämmelser med hänvisning till
            värnandet av sjösäkerheten, och man kräver därför att dagens bestämmelser
            ska vara kvar. Avsikten med detta förslag är dock att regeringen
            i förordningen ska besluta att bemanningsföretag ska kunna användas
            för fartyg i inre fart. För fartyg i annan fart ska dagens bestämmelser,
            inklusive dispensmöjligheterna för fartyg i särskilda fall, finnas
            kvar.
          </note>
          <note>
            Ett ytterligare påpekande i denna del tycker jag dessutom är
            på sin plats. Värnandet av sjösäkerheten, som oppositionen hänvisar
            till sjösäkerhetsfrågorna tas om hand genom ISM-koden. Denna antogs
            av IMO 1993 och infördes i svensk rätt redan 1995. Den var och
            är av avgörande betydelse för sjösäkerheten. Det är också något
            Transportstyrelsen påpekar i sitt yttrande.
          </note>
          <note>
            I och med denna kods införande i svensk rätt finns ingen friskrivning
            för ägare eller redare när det gäller att tillse att alla sjösäkerhetskrav
            är uppfyllda.
          </note>
          <note>
            Det är alltså inte så att sjösäkerheten hotas av detta förslag.
            Det är helt ogrundat. Därmed menar jag att reservationens invändningar
            i detta avseende i sin helhet är bemötta.
          </note>
          <note>
            När det gäller del 2, förändring av sjuklöneregler för sjömän,
            och då framför allt sjömän i inre fart, är det i dag så här: Sjömän
            i inre fart, bland annat i skärgårdstrafik, har lagreglerad rätt
            till full lön vid sjukdom ombord samt under minst 30 dagar i land.
            Sjömän i närfart och fjärrfart har lagreglerad rätt till 100 procents
            lön under ombordtid samt under minst 60 dagar i land.
          </note>
          <note>
            I propositionen, som trafikutskottet föreslår riksdagen att anta,
            föreslås att sjömän i inre fart ska ingå i det allmänna ersättningssystemet,
            det vill säga att arbetsgivaren ska betala sjuklön dag 114 enligt
            lagen om sjuklön, det ska vara en karensdag, 80 procents ersättning
            och så vidare, och sjukpenning utgår från dag 15.
          </note>
          <note>
            Sjömän i närfart och fjärrfart ska behålla rätten till full lön
            under den tid de är ombord på fartyget. Under tid i land ska även
            dessa sjömän föras över till det allmänna systemet för sjuklön
            och sjukpenning, men det ska inte vara någon karensdag.
          </note>
          <note>
            Skälen till förändringsförslagen är bland annat att det är en
            principiellt viktig fråga att sjömän inte har en lagreglerad särställning
            i förhållande till den övriga arbetsmarknaden när det gäller rätt
            till ersättning vid sjukdom. Sjömansyrket är förvisso möjligen
            fortfarande speciellt, men det avviker inte så mycket från de
            landanställdas att sjömännen ska ha 100 procents ersättning vid
            sjukdom. Ersättning vid sjukdom är egentligen också en fråga som
            parterna bör reglera själva.
          </note>
          <note>
            Som mycket tydligt framgår av regeringens proposition har den
            utveckling som skett under de senaste decennierna för att minska
            sjukfrånvaron, bland annat för att förebygga missbruk av sjukförsäkringen
            och främja återgång i arbete gått sjömännen förbi. Försäkringskassan
            uppmärksammade Socialdepartementet på detta redan 2003 och menade
            då att Försäkringskassan behövde få större insyn i sjömännens
            sjukdomshantering. I dag saknar kassan insyn så länge sjömännen
            får sin sjuklön från redaren och kan inte tillämpa sina regler
            på sjömännen. Om sjömännen förs in i det allmänna systemet kan
            kassan applicera sina regler även på dem. Som jag ser det är detta
            särskilt angeläget nu mot bakgrund av de förändringar som under
            nuvarande mandatperiod har genomförts i den allmänna sjukförsäkringen
            genom den så kallade rehabiliteringskedjan. Här finns möjligheter
            för sjömännen som annars inte kan ställas till dessas förfogande.
          </note>
          <note>
            Oppositionen hävdar i sin reservation att nuvarande bestämmelser
            ska kvarstå och yrkar avslag på hela propositionen med hänvisning
            till att den hotar rederiers möjlighet att rekrytera personal.
          </note>
          <note>
            Fråga 1 till oppositionen blir: Hur kan det vara rimligt att
            anse att en sjöman ska få 100 procent av sin lön vid sjukdom utan
            karensdag när andra svenska arbetstagare har karensdag och 80
            procents sjukersättning?
          </note>
          <note>
            Fråga 2 blir: Hur kan en sänkning av ersättningsnivån under det
            förhoppningsvis lilla antal dagar som de är sjuka vara så utslagsgivande
            att de byter till utländsk arbetsgivare? Om det verkligen är så
            som utredningen från 2003 ger vid handen, nämligen att sjömän
            på grund av dagens bestämmelser är mer sjukskrivna när de är i
            land än vad landanställda är, kan inte en regeländring då rent
            av vara ett gott skäl att se till att arbetsgivaren får tillgång
            till sin personal i större utsträckning?
          </note>
          <note>
            De nya reglerna ska som sagt träda i kraft den 1 februari 2011,
            det vill säga efter att de nu gällande kollektivavtalen har löpt
            ut, vilket gör att parterna kan ta hänsyn till de nya förutsättningarna
            i sina nya avtal. Remissinstanserna har varit generellt positiva,
            förutom facket, naturligtvis.
          </note>
          <note>
            Redarna är positiva under förutsättning att regeringen inte gör
            några förändringar i rätten att få ersättning för viss del av
            sjuklönen. När det gäller konsekvenserna för redarna, som oppositionen
            var orolig för, är det så att om parterna kan anpassa sina avtal
            till de nya förutsättningarna kommer det för rederier med fartyg
            i inre fart att leda till en kostnadsminskning totalt sett. För
            rederier med fartyg i när- och fjärrfart blir totaleffekten i
            princip oförändrad.
          </note>
          <note>
            Därmed menar jag att jag har bemött oppositionens invändningar
            i alla avseenden. Kvarstår något är jag övertygad om att mina
            allianskolleger tar upp detta på ett utomordentligt sätt. Därmed
            ber jag att få yrka bifall till utskottets förslag och avslag
            på reservationen.
          </note>
          <note>
            Jag vill också passa på att tacka Claes-Göran Brandin för den
            här tiden. Vi har kämpat tillsammans tidigare år i Göteborgs kommun
            också. Det här kanske också är min sista debatt. Man vet aldrig.
            Jag vill tacka för mig och önska er andra lycka till med det fortsatta
            arbetet.
          </note>
          <note type="speaker">
            Anf. 21 CLAES-GÖRAN BRANDIN (s) replik:
          </note>
          <note>
            Fru talman! Jag vill börja med att yrka bifall till Vänsterns,
            Miljöpartiets och Socialdemokraternas reservation. Jag glömde
            det, men nu är det gjort.
          </note>
          <note>
            Ja, Lisbeth, jag ser fram emot en avtalsrörelse för sjöfolket
            som kommer att sluta på någonstans kring 25 procents löneökning
            tack vare detta förslag. Det är inte svensk sjöfart benägen att
            ta emot. Man orkar inte heller med det.
          </note>
          <note>
            Varför säger jag då detta? Jo, detta har ju legat till grund
            för den lönesättning som sjömän har. De har lägre skatt. De har
            dessa sjukförmåner. Det har man tagit med sig in i avtalsrörelsen.
            Men om vi nu stympar den biten kommer de, fullt naturligt, att
            kräva löneökningar i motsvarande mån, för sjömän tjänar mindre
            än vad de landanställda gör. Det är bara att konstatera.
          </note>
          <note>
            Känner inte Lisbeth Grönfeldt Bergman någon oro för att Sveriges
            riksdag nu ger sig in i avtalsförhandlingarna? Det är ju det man
            gör med ett sådant här förslag. Har man tänkt sig att göra det
            på fler områden framöver, om nu olyckan skulle vara framme i september
            och vi skulle få fortsatt borgerlig majoritet?
          </note>
          <note type="speaker">
            Anf. 22 LISBETH GRÖNFELDT BERGMAN (m) replik:
          </note>
          <note>
            Fru talman! Jag tänker inte ge mig in i någon diskussion om vilka
            krav det kan bli i en framtida avtalsrörelse. Det får parterna
            faktiskt sköta själva. Jag har redogjort för vad det handlar om.
            Det handlar om en likställighetsprincip. Det handlar om rimlighet
            när det gäller ersättning till individer på den svenska arbetsmarknaden.
            Jag och regeringen anser inte att det är rimligt att en del har
            100 procents sjukersättning medan andra har karensdag och 80 procents
            ersättning. Det är den springande punkten. Det är därför det här
            förslaget läggs fram.
          </note>
          <note>
            Sedan tycker jag att också Claes-Göran Brandin ska gå in och
            titta på vad effekterna av detta blir. Det finns ju olika regler
            för vilka dagar man betalar ut ersättning och så vidare, så fackets
            uppgifter om hur mycket minskad ersättning sjömännen skulle få
            kanske inte stämmer riktigt.
          </note>
          <note type="speaker">
            Anf. 23 CLAES-GÖRAN BRANDIN (s) replik:
          </note>
          <note>
            Fru talman! Vi ska inte ge oss in i avtalsrörelsen. Det säger
            jag inte heller. Men till saken hör att sjömännens lönenivå är
            anpassad dels till den speciella skatten, dels till en speciell
            ordning för sjukförmåner. De fackliga organisationerna på sjöområdet,
            både arbetare och tjänstemän, uppskattar i sitt remissvar att
            lönenivån måste höjas med uppemot 20 procent. Det är ju detta
            som gör att sjömännen har lägre löner än de som jobbar i land.
            Det är detta man har tagit hänsyn till, och fullt naturligt. Oavsett
            om vi vill eller icke vill ge oss in i en valrörelse är det bara
            att konstatera att sjömännens fackliga organisationer kommer att
            driva dessa krav. Eller är det så att detta nu är spiken som vi
            spikar i båten så att den sjunker totalt? Hela svenska sjöfarten
            sjunker. Vi kommer i framtiden inte att ha några svenska sjömän
            ombord på båtarna, utan det kommer att vara utländsk arbetskraft.
          </note>
          <note>
            Hur ska vi göra med tapparna, de som man i avtal har hanterat?
            De kommer ju att ha kvar sitt avtal med sjuklöner som inte svenskarna
            har. Är det riktigt?
          </note>
          <note>
            Det finns så mycket som är komplicerat i detta, så jag tycker
            inte att vi ska hafsa i väg och fatta ett sådant här beslut som
            går ut över svenska sjömän, för det är precis vad detta förslag
            gör. Sedan kan man raljera över att det bara är facken som är
            oroliga. Det är det inte, utan också arbetsgivarparten är orolig
            för detta, för där ser man problemen framför sig med konkurrenskraften
            för svensk sjöfart. Det är alltså inte bara facken som är oroliga.
            Man behöver inte raljera i den frågan, för jag har pratat med
            redare, och de är lika oroliga för det här.
          </note>
          <note type="speaker">
            Anf. 24 LISBETH GRÖNFELDT BERGMAN (m) replik:
          </note>
          <note>
            Fru talman! Frågan huruvida jag raljerar eller inte kanske vi
            ska lämna därhän. Jag påpekade tidigare att det är positiva remissvar
            från redarsidan och från nästan samtliga utom facken.
          </note>
          <note>
            Detta med TAP-avtalen tycker jag är ganska intressant. I den
            delen av förslaget i propositionen som handlar om sjömän i inre
            fart finns inga tappare. Det är liksom inte en fråga när det gäller
            inre fart. När det gäller TAP-avtal över huvud taget tycker jag
            att det är rätt rörande att Socialdemokraterna och oppositionen
            nu är väldigt intresserade av att bevara dem och tror att de på
            något sätt skulle vara hotade. TAP-avtalen var väl inte någonting
            som facken från början tyckte särskilt mycket om, utan de var
            väl i stället något som hotade hela näringen. Det var någonting
            som redarna ansåg skulle minska deras kostnader och rädda näringen.
            Att man nu tar detta till intäkt för sin uppfattning tycker jag
            är mycket märkligt.
          </note>
          <note type="speaker">
            Anf. 25 SVEN BERGSTRÖM (c):
          </note>
          <note>
            Fru talman! Det här ärendet handlar om sjömäns villkor, men låt
            mig först konstatera att sjöfarten är viktig för Sverige. Sveriges
            geografiska läge och vårt stora beroende av utrikeshandel ger
            sjöfarten en viktig roll i det svenska transportsystemet.
          </note>
          <note>
            Sverige är ett av Europas allra mest sjöfartsberoende länder.
            Enligt Sjöfartsverkets beräkningar går mer än 90 procent av Sveriges
            utrikeshandel, mätt i volym, sjövägen. Dessutom reser uppemot
            30 miljoner människor till och från Sverige med färja varje år,
            vilket är nästan dubbelt så många som antalet flygresenärer.
          </note>
          <note>
            Inom den internationella sjöfarten har uppemot 45 000 fartyg
            till uppgift att frakta gods och/eller passagerare. Omkring 90
            procent av de gränsöverskridande internationella godstransporterna
            sker med fartyg. Likaså är Europas import och export starkt beroende
            av sjöfarten.
          </note>
          <note>
            Men det här ärendet handlar som sagt om sjömännen och sjömännens
            villkor. Och, fru talman, när man lyssnar på Claes-Göran Brandins
            beskrivning av det här ärendet får man känslan av att det här
            är någonting som är nästan värre än ett vulkanutbrott. Det isländska
            askmolnet som drabbade oss förra veckan framstår som en ganska
            måttlig västanfläkt jämfört med det elände av värsta format som
            nu skulle drabba det svenska samhället i stort och sjömännen i
            synnerhet.
          </note>
          <note>
            Riktigt så illa är det inte, fru talman, utan det här är i princip,
            som Lisbeth Grönfeldt Bergman har redovisat, en anpassning för
            att likställa olika yrkesgrupper. Det är också i all huvudsak
            sjömän i inre sjöfart som berörs av förslaget, inte de som är
            ute på internationell sjöfart och närsjöfart.
          </note>
          <note>
            När Brandin kritiserar regeringen och allianspartierna för att
            vidta åtgärder som skulle vara skadliga för sjöfartsnäringen finns
            det anledning att erinra om det som har hänt på sjöfartsområdet
            under den här mandatperioden. Sedan regeringen tillträdde har
            vi arbetat konsekvent och långsiktigt för att förbättra näringsklimatet
            i stort. Vi har gjort det mer lönsamt att arbeta och förenklat
            regelverk. Det har givetvis även stor betydelse för att hjälpa
            sjöfartsnäringen på fötter. Då måste man också våga fatta till
            synes, åtminstone kortsiktigt, obekväma beslut där en yrkesgrupp,
            sjömännen i detta fall, jämställs med andra yrkesgrupper i vårt
            svenska samhälle. Jag noterar som sagt att det här i princip är
            sjömän i närsjöfart, inre sjöfart, som berörs. De tillbringar
            ofta sin nattvila i hemmet eller i alla fall inte längre bort
            än vad yrkesgrupper som byggnadsarbetare och andra gör.
          </note>
          <note>
            När det gäller den svenska sjöfartsnäringen kan vi konstatera
            att regeringen har tagit flera initiativ. Åsa Torstensson presenterade
            i Brandins egen hemtidning Göteborgs-Posten ett stort åtgärdspaket
            som ska resultera i förslag till olika slags insatser för fortsatt
            utveckling. Det handlar om effektiviserad besiktning av fartyg,
            analys av det maritima klustret, regelförenkling för minskade
            administrativa kostnader samt bättre förutsättningar för rekrytering
            av kompetent personal till sjöfartssektorn.
          </note>
          <note>
            Regeringen har också gett Väg- och transportforskningsinstitutets
            chef, Jonas Bjelfvenstam, i uppdrag att ta sig an frågan om hur
            konkurrenskraften för den svenska sjöfartsnäringen kan stärkas.
            I detta arbete ingår framför allt att se över om vi, i likhet
            med flera av våra grannländer, kan införa ett svenskt internationellt
            register, vilket skulle kunna stärka konkurrenskraften och bidra
            till att vi åter får in flera svenska fartyg under svensk flagg.
          </note>
          <note>
            Fru talman! Lisbeth Grönfeldt Bergman har redogjort för ärendet
            i detalj, och jag tänker inte gå in på fler detaljer där. Men
            låt mig avsluta med att ta upp det som Claes-Göran Brandin tog
            upp sist. Detta är hans sista debatt liksom även Lisbeth Grönfeldt
            Bergmans.
          </note>
          <note>
            Jag har suttit i trafikutskottet i 14 år och lärt känna Claes-Göran
            Brandin som en färgstark, folklig och frän meddebattör, men också
            som en god kamrat i det sociala livet i utskottet i stort. Jag
            kommer, liksom Claes-Göran Brandin, att lämna riksdagen i höst.
            Men jag tror inte att det här är min sista debatt, så jag behöver
            inget tack just i dag.
          </note>
          <note>
            Jag vill tacka Claes-Göran Brandin för ett gott arbete under
            de här åren liksom Lisbeth Grönfeldt Bergman, som jag dock bara
            haft att göra med i fyra år. Tack så mycket!
          </note>
          <note type="speaker">
            Anf. 26 CLAES-GÖRAN BRANDIN (s) replik:
          </note>
          <note>
            Fru talman! Jag får väl tacka för orden, Sven, om att jag är
            färgstark. Jag är nämligen röd.
          </note>
          <note>
            Ja, jag vet att Åsa Torstensson har varit och presenterat förslag
            i Göteborg, och det är väl ömsom vin, ömsom vatten lite grann
            om vad göteborgare ska göra i Borås och lite annat.
          </note>
          <note>
            När det gäller sjöfarten tycker jag att det är jättebra att man
            ska göra det lättare att rekrytera sjöfolk. Men är det så att
            man slår undan fötterna på dem med avtalen är det klart att vi
            inte får några sjömän. Vi ska veta att sjömännen, den tekniska
            personalen på fartygen, är en väldigt attraktiv arbetskraft för
            de företag som finns i land. Det är dem sjöfarten hela tiden har
            att konkurrera med. Ska vi nu ge sjömännen sämre villkor än vad
            de har i dag, är det klart att man är orolig för det här förslaget.
          </note>
          <note>
            Sven Bergström säger att det här bara gäller inre sjöfart. Det
            gör det inte. Det gäller också den yttre sjöfarten. Det här gör
            att sjömännen får gå i land och använda sig av den svenska sjukkassan.
            Jag tycker naturligtvis att hela det svenska arbetslivet ska ha
            samma villkor. Det är min grundtanke. Men vi vet ju att det har
            varit så här sedan lång tid tillbaka och att det är en av konkurrensfaktorerna
            för att möta fartyg under annan flagg i utlandet. Det är det som
            jag tycker är så viktigt.
          </note>
          <note>
            Jag och Sven kommer inte att få debattera ett register här i
            kammaren, men jag hoppas att mina kamrater som finns kvar kommer
            att använda min sluggermetod lika hårt för att lägga det i skrivbordslådan.
            Jag tror dock inte att det kommer att behövas, för vi ska se till
            att göra en bra valrörelse.
          </note>
          <note type="speaker">
            Anf. 27 SVEN BERGSTRÖM (c) replik:
          </note>
          <note>
            Fru talman! Claes-Göran Brandin återkommer till svepande formuleringar
            om att man slår undan fötterna på sjömännen. Men detta handlar
            om sjömän i inre fart, och på detta fartområde finns det inte
            någon större internationell konkurrens om arbetskraften. Jag återkommer
            till detta.
          </note>
          <note>
            Sjömän i fjärrsjöfart har ett bättre läge än många på den svenska
            arbetsmarknaden. De drabbas nämligen av någon karensdag. När det
            gäller den inre sjöfarten blir det en karensdag precis som för
            alla oss andra, därefter 80 procent sjuklön i 14 dagar och därefter
            sjukpenning.
          </note>
          <note>
            Hur försvarar Claes-Göran Brandin att en yrkesgrupp som kanske
            inte har mer annorlunda arbetsförhållanden än lokförare eller
            byggnadsarbetare som bor i Dalarna och jobbar i Stockholm och
            ligger borta i veckorna ska ha bättre villkor? Varför ska sjömän
            ha bättre villkor än andra yrkesgrupper?
          </note>
          <note>
            Du har ju en facklig bakgrund, Claes-Göran Brandin. Är det rimligt
            att vi ska ha den olika behandling på den svenska arbetsmarknaden
            som detta faktiskt innebär?
          </note>
          <note type="speaker">
            Anf. 28 CLAES-GÖRAN BRANDIN (s) replik:
          </note>
          <note>
            Fru talman! Låt oss slå fast en gång för alla att sjömän inte
            har bättre villkor än vad mina kompisar i byggsvängen eller metallarna
            på Volvo har. De har inte bättre villkor, för de har sålt bort
            det i sina avtalsförhandlingar. Därutöver har de lägre lön. Därför
            kan man inte påstå att de har bättre villkor, för då skulle de
            också ha samma löner som vi som jobbar i land har. Det är bara
            nonsens.
          </note>
          <note>
            Jag kan inte acceptera regeringens förslag, för det är att ge
            sig in i avtalsrörelsen. Man får tycka vad man vill om det, men
            ni gör något som inte har varit brukligt i kammaren.
          </note>
          <note>
            Förslaget går förmodligen igenom i dag, men det ska inte träda
            i kraft förrän 2011. Då får vi hoppas att en annan regering river
            upp det.
          </note>
          <note>
            Redarna har varit negativa till detta, för de får högre kostnader
            för den bit som de ligger ute med. Ponera att detta inte accepteras
            i kollektivavtalsförhandlingarna, utan facken säger: Vi ska kvar
            detta. Då kan det bli hårt. Om man har kvar detta får arbetsgivarna
            en högre kostnad än vad de har i dag. Då tror jag inte att svensk
            sjöfart står sig så väl konkurrensmässigt gentemot andra. Det
            är poängen i detta, och det är därför vi agerar som vi gör.
          </note>
          <note>
            Som jag sade tidigare är det inte bra att vi har särskilda regler
            för sjömän, men nu är det på det viset. Vi måste därför hitta
            andra lösningar på hur vi ska förändra det utan att ta ett sådant
            här beslut.
          </note>
          <note type="speaker">
            Anf. 29 SVEN BERGSTRÖM (c) replik:
          </note>
          <note>
            Fru talman! Jag noterar att även Claes-Göran Brandin i sin slutmening
            konstaterar att det inte är så bra att vi har särskilda villkor
            för olika yrkesgrupper. På den punkten är vi alltså överens, och
            det är bra.
          </note>
          <note>
            I propositionen tar regeringen fasta på att sjömännens arbetsförhållanden,
            som har legat till grund för deras särskilt reglerade rätt, numera
            knappast skiljer sig från många på land.
          </note>
          <note>
            Som jag underströk i mitt inledningsanförande gäller detta främst
            sjömän i inre fart. Deras arbetsförhållanden skiljer sig inte
            särskilt mycket från byggnadsarbetares som ligger ute på jobb
            i veckorna eller lokförares som far land och rike runt.
          </note>
          <note>
            Claes-Göran Brandin blandar in löneförhandlingar och de villkor
            som gäller vid sjukdom, som detta reglerar, på ett sätt som inte
            är så lätt att reda ut här och på kort tid. Självklart måste löneförhandlingar
            alltid beröra hela branschens villkor. Kan facket hävda att arbetsvillkoren
            ger skäl för högre lön ska de givetvis driva det i löneförhandlingarna.
            Sedan får man se om parterna kommer överens eller inte. Så är
            det alltid i löneförhandlingssammanhang.
          </note>
          <note>
            Fru talman! Jag yrkar bifall till förslaget i betänkandet och
            avslag på reservationen.
          </note>
          <note type="speaker">
            Anf. 30 LARS TYSKLIND (fp):
          </note>
          <note>
            Fru talman! Mycket har redan klarlagts i debatten. Jag instämmer
            med mina allianskolleger Lisbeth Grönfeldt Bergman och Sven Bergström
            som beskrivit förslaget väl. Claes-Göran Brandin har dessutom
            beskrivit Socialdemokraternas ståndpunkt. Därför finns det kanske
            inte så mycket att tillägga.
          </note>
          <note>
            Jag vill ändå betona helheten. Man måste sätta in förslaget i
            hela den sjöfartspolitik som alliansregeringen bedriver för att
            se proportionerna på förslaget.
          </note>
          <note>
            Sven Bergström tog upp en del exempel. Analysen av det maritima
            klustret har gjorts, och nio förslag har lagts fram på sådant
            man behöver jobba med. Det pågår en utredning om konkurrenskraften
            för den svenska sjöfartsnäringen. Bland annat handlar det om ett
            svenskt internationellt register. Claes-Göran Brandin talade också
            mycket om helheten i politiken, men just detta vill han tydligen
            inte diskutera.
          </note>
          <note>
            Det pågår också en utredning om genomförandet av EU:s regelverk
            om inre vattenvägar. Från Folkpartiets sida tror vi att det kan
            ha stor betydelse för utvecklingen av den inre sjöfarten och den
            potential som finns i våra inre vattenvägar och längs våra kuster.
          </note>
          <note>
            En sak som kanske inte är så stor men värd att nämnas är den
            proposition som ligger på riksdagens bord som handlar om sänkt
            energiskatt för landström. Det har miljöprofil och stimulerar
            dessutom användning av landström. De som redan använder landström
            tjänar på detta.
          </note>
          <note>
            Fru talman! Betänkandet innehåller två delar. Den ena handlar
            om sjömäns rätt till lön vid sjukdom eller skada och hur den ska
            anpassas till den allmänna sjukförsäkringen. Grundprincipen som
            vi ska utgå från är att samma regler ska gälla om förhållandena
            är tämligen jämförbara.
          </note>
          <note>
            När man ska gå in och göra regelförändringar händer det något
            i systemet, och det skapar oro och frågor både här och där. Det
            visar dagens diskussion. Jag uppfattade dock att Claes-Göran Brandin
            tycker att vi i grunden ska ha samma regler om samma förhållanden
            gäller. Då gäller det att våga börja förändra. Det kanske är mycket
            det den här frågan handlar om.
          </note>
          <note>
            Jag behöver inte beskriva förslaget, för vi har hört det beskrivas
            några gånger redan. Det man kan lägga till för att förtydliga
            att det knyts närmare det allmänna försäkringssystemet är det
            som Lisbeth Grönfeldt Bergman var inne på, nämligen att Försäkringskassan
            får en annan och centralare roll. Försäkringskassans arbete med
            rehabiliteringskedjan sätter fokus på att folk ska komma tillbaka
            i arbete. Det blir annars mycket en diskussion med fokus på ersättning
            vid sjukdom, och det ska man givetvis ha. Det är dock viktigt
            att fokus ligger på att man ska komma tillbaka i arbete, för det
            är ändå det som skapar välstånd både för den enskilde och för
            samhället.
          </note>
          <note>
            Både i motionen och i reservationen kan man läsa en hel del invändningar,
            men i propositionen redovisas att det inte finns något i konventioner
            eller regelverk som hindrar att detta genomförs. Det klargörs
            bland annat att sjöarbetskonventionen inte gäller inre sjöfart.
            Vidare är ILO-kommitténs bedömning att förslaget inte strider
            mot ILO:s stadga. Därför faller invändningarna. Allt går förstås
            att diskutera, men det finns klart redovisat att det är på detta
            vis.
          </note>
          <note>
            Fru talman! Jag ska säga några ord om den andra delen av betänkandet
            som vi inte har diskuterat så mycket och som handlar om att göra
            det lättare att hyra in personal.
          </note>
          <note>
            Att ha inhyrd personal och anlita bemanningsföretag har blivit
            ett vanligt inslag på arbetsmarknaden. Det gäller naturligtvis
            även på sjöfartens område.
          </note>
          <note>
            Man kan undra vad det finns för grund för det argument som framförs
            i reservationen, att sjösäkerheten skulle försämras. De säkerhetshöjande
            reglerna är helt oberoende av vem som är arbetsgivare. Skyldigheten
            att lyda order från befälhavarna har inte att göra med vem som
            är arbetsgivare. Säkerhetsorganisationen styrs ju av godkännande
            från Transportstyrelsen.
          </note>
          <note>
            Det resonemang som den samlade rödgröna oppositionen för i sin
            reservation kan ifrågasättas. Vad har man för belägg för att inhyrd
            personal skulle innebära en benägenhet att inte följa gällande
            regelverk och att man med inhyrd personal skulle tappa fokus på
            det säkerhetshöjande arbetet? Den typen av resonemang känns som
            ett allmänt tyckande.
          </note>
          <note>
            Man kan undra vilken redare och arbetsgivare som skulle anställa
            personal från ett bemanningsföretag som har fokus på att inte
            följa regelverket. Det är ju en absurd tanke.
          </note>
          <note>
            Till skillnad från det andra förslaget som behöver en anpassningstid
            är det viktigt att regeln att kunna hyra in personal införs så
            fort som möjligt. Den införs den 1 juli 2010.
          </note>
          <note>
            Jag vet inte hur man ska tolka detta. Jag är tämligen övertygad
            om att det här kommer att sjunka in och få rätt proportioner.
            Claes-Göran Brandin säger att en rödgrön regering, som vi hoppas
            att vi inte får se, skulle riva upp förslaget. Det tror jag inte
            att man kommer att göra. Man kommer att inse att det är ett bra
            förslag. Även om de rödgröna stannar i opposition, som vi hoppas,
            kommer de inte att driva frågan.
          </note>
          <note>
            Jag yrkar bifall till förslaget i betänkandet och avslag på reservationen.
          </note>
          <note>
            Jag passar på att tacka Claes-Göran Brandin. Jag har inte suttit
            så länge i trafikutskottet, men jag har mött Brandin i några debatter
            om sjöfart. Han är väldigt rak och samtidigt en god kamrat. Man
            känner sig aldrig riktigt utsatt av Brandin. Du ska ha tack, Claes-Göran,
            för bra och glada debatter. Tack till Lisbeth också. Dig har jag
            inte debatterat mot, snarare haft som meddebattör.
          </note>
          <note>
            Överläggningen var härmed avslutad.
          </note>
          <note>
            4 § Ökad frihet för vissa stiftelser som finansierar forskning
          </note>
          <note>
            Föredrogs
          </note>
          <note type="speaker">
            Anf. 31 THOMAS STRAND (s):
          </note>
          <note>
            Fru talman! I den proposition vi nu ska diskutera föreslås att
            regeringen inte längre ska utse och entlediga samtliga styrelseledamöter
            i sju namngivna forskningsstiftelser. Vi socialdemokrater tycker
            inte att detta är ett bra och genomtänkt förslag.
          </note>
          <note>
            Vi socialdemokrater delar inte den borgerliga regeringens syn
            på hur man ökar den akademiska friheten och stärker forskarsamhällets
            inflytande. Vi yrkar därför avslag på propositionen och föreslår
            att regeringen får återkomma med ett förslag som värnar offentlighetens
            insyn genom att regeringen fortsatt utser och entledigar ledamöter
            i vissa styrelser som finansierar forskning, samtidigt som inflytandet
            från såväl forskarsamhället som näringslivet och det omgivande
            samhället stärks genom att valberedningar införs som föreslår
            styrelsekandidater till stiftelserna.
          </note>
          <note>
            Det finns en grundläggande skillnad mellan oss och den borgerliga
            regeringen i synen på akademisk frihet. Det har tydliggjorts i
            den högskole- och forskningspolitik som regeringen bedrivit under
            mandatperioden. Traditionellt har avvägningen mellan statlig styrning
            och akademisk frihet upprätthållits genom att regeringen utsett
            ledamöter i styrelser för myndigheter och statliga stiftelser,
            men däremot på ett tydligt sätt avhållit sig från att detaljreglera
            hur dessa styrelser ska sköta sitt uppdrag och uppnå sina mål.
          </note>
          <note>
            Den borgerliga regeringens arbetsmetod har varit den motsatta.
            Man ger en formell frihet i betydelsen att staten avstår från
            att utse ledamöter, men detaljstyr desto hårdare vilka områden
            styrelserna ska arbeta med och hur de ska uppnå sina mål. För
            oss är det tydligt att den socialdemokratiska modellen i praktiken
            värnat forskarsamhällets och akademins frihet bättre än den borgerliga
            modellen.
          </note>
          <note>
            Det föreligger också en väsentlig skillnad i synen på hur vi
            på ett demokratiskt sätt utser en styrelse. Vi är skolade i en
            folkrörelsetradition och därför avvisar vi att en avgående styrelse
            ska utse sina efterträdare.
          </note>
          <note>
            I propositionen Forskning och samhälle anfördes bland annat att
            samordningen mellan stiftelsernas insatser och statliga insatser
            på forskningens område är ett viktigt skäl för att en regering
            ska utse samtliga ledamöter. Vi anser inte att behovet av samordning
            har minskat. Vi menar också att den offentliga insynen är viktig
            med tanke på stiftelsernas ansvar för betydande förmögenheter.
            Vi noterar att Riksrevisionen bestämt understrukit att den statliga
            utvärderingen och insynen i stiftelserna snarast bör utvecklas
            och förstärkas, inte försvagas. Såväl demokratiska som strategiska
            och praktiska skäl talar därför för att regeringen alltjämt bör
            fatta det formella beslutet om styrelsernas ledamöter.
          </note>
          <note>
            Fru talman! Vi socialdemokrater vill öppna för ett ökat inflytande
            från forskarsamhället, näringslivet och det omgivande samhället.
            Industrikommittén, med representanter för såväl arbetsgivar- som
            löntagarorganisationer, framhåller i sitt remissvar att det i
            fråga om stiftelser som bildats av staten finns ett starkt offentligt
            intresse av att föreskrifterna om förvaltningen utformas med respekt
            för demokratiska principer och för det allmännas bästa. Vi delar
            denna syn.
          </note>
          <note>
            Vi socialdemokrater anser att stiftelsernas styrelser bör ha
            en sammansättning som svarar mot deras respektive ändamålsparagrafer.
            Eftersom dessa också betonar att forskningsresultaten ska komma
            till praktisk användning inom näringsliv och samhälle är det för
            oss självklart att styrelsernas sammansättning ska bestå av både
            forskare och personer med bred erfarenhet av hur forskningsresultat
            kan komma till praktisk användning. Tyvärr har regeringen en mycket
            snäv syn på vilka intressen som är relevanta att vara företrädda
            i stiftelsernas styrelser inte minst har näringslivet glömts bort.
          </note>
          <note>
            Forskarsamhället bör givetvis ha en god representation i styrelserna.
            Regeringens förslag innebär dock att det är näst intill uteslutande
            forskarsamhället som ska såväl utse som utgöra sammansättningen
            av stiftelsernas styrelser.
          </note>
          <note>
            Flera remissinstanser föreslår att varje stiftelse bör ha en
            valberedning som föreslår styrelsens sammansättning. Vi delar
            denna uppfattning och ser det som ett bra sätt att öka inflytandet
            från forskarsamhället, samhället och näringslivet. I dessa valberedningar
            bör det ingå representanter för de statliga forskningsfinansiärerna,
            de vetenskapliga akademier som omnämns i propositionen, universitet
            och högskolor samt för näringslivet. En sådan beredning ger regeringen
            bästa möjliga underlag för att fatta ett väl förankrat beslut.
            Det är en beslutsordning som dels följer goda demokratiska principer,
            dels stärker inflytandet från forskarsamhället, näringslivet och
            det omgivande samhället.
          </note>
          <note>
            Fru talman! Med detta yrkar jag bifall till reservationerna 1
            och 2.
          </note>
          <note type="speaker">
            Anf. 32 YVONNE ANDERSSON (kd):
          </note>
          <note>
            Fru talman! Jag börjar med att yrka bifall till förslaget i betänkandet
            och avslag på reservationerna.
          </note>
          <note>
            I Sverige finns det, som sagt, ett antal stiftelser som finansierar
            olika sorters forskning. Regeringen vill öka dessa stiftelsers
            frihet och minska centralstyrningen. Tanken är att regeringen
            inte längre ska utse samtliga styrelseledamöter, bara en eller
            två.
          </note>
          <note>
            Alliansregeringen har presenterat en proposition som innehåller
            detta förslag, och styrelseledamöterna ska enligt detta till övervägande
            del utses efter förslag från forskarsamhället. Förslaget innebär
            som jag sade att regeringen också fortsättningsvis kommer att
            utse en eller två styrelseledamöter i varje stiftelse.
          </note>
          <note>
            Fru talman! För mig är det sorgligt när jag hör Thomas Strand
            stå här och tala om hur förfärligt det är att forskarsamhället
            ska utse en stor del av styrelseledamöterna. Jag blir nämligen
            beklämd. Vad finns det för syn hos Socialdemokraterna, Miljöpartiet
            och Vänsterpartiet på forskarna, på akademin och på denna del
            av forskarsamhället när de är så oroliga för att politikerna inte
            är inne och petar i vilka som ska utses till styrelserna i stiftelserna?
          </note>
          <note>
            De stiftelser som det handlar om är Stiftelsen för Strategisk
            Forskning, Stiftelsen för Miljöstrategisk forskning, Stiftelsen
            för forskning inom områden med anknytning till Östersjöregionen
            och Östeuropa, Stiftelsen för internationalisering av högre utbildning
            och forskning, Stiftelsen för Internationella institutet för industriell
            miljöekonomi vid Lunds universitet, Stiftelsen för Kunskaps- och
            Kompetensutveckling och Stiftelsen för vård- och allergiforskning.
            Det var dessa forskningsstiftelser som bildades 19931994 i samband
            med att de tidigare löntagarfonderna avvecklades.
          </note>
          <note>
            När vi hör namnen på dessa stiftelser är det då någon i denna
            kammare, även om vi inte är så många här, som tror att vi politiker
            kan mer om dessa områden än forskarna, eftersom Thomas Strand
            står här i talarstolen och med bestämdhet hävdar att vi skär bort
            kunskap och erfarenhet om vi inte låter politikerna bestämma över
            alla stiftelseledamöter i styrelserna?
          </note>
          <note>
            Enligt de ursprungliga stiftelseförordningarna, som faktiskt
            instiftades av den borgerliga regeringen 19911994, skulle regeringen
            utse samtliga styrelseledamöter. Men därefter skulle stiftelsernas
            styrelser till huvuddelen utses av stiftelserna själva. Det var
            bara första gången som regeringen skulle utse dem. Därefter skulle
            stiftelserna själva utse styrelserna och inom sig utse ordförande
            och vice ordförande. Regeringen skulle utse endast en styrelseledamot
            i varje stiftelse.
          </note>
          <note>
            Det var alltså den borgerliga regeringen som redan från början
            sade att vi skulle ha denna ordning. Men det klarade inte den
            socialdemokratiska regeringen som på 1990-talet förändrade det
            hela och bestämde sig för att det enda rimliga var att regeringen
            skulle utse samtliga ledamöter. De skäl som Socialdemokraterna
            då angav för förändringen var att medlen borde hanteras i sådana
            former att offentlig insyn i verksamheten och påverkan från statsmakternas
            sida skulle möjliggöras. Tala om klåfingrighet, och tala om styrning
            från politiker. Det var inte en överlåtelse åt forskarsamhället.
          </note>
          <note>
            Vidare angavs som ett skäl att en ordning där samtliga ledamöter
            utses av regeringen skulle främja samordningen mellan stiftelsernas
            insatser och statliga insatser på forskningens område, precis
            som om det inte är viktigt att vi har någon forskning som statsmakterna
            inte kan gå in och peta i hur som helst.
          </note>
          <note>
            Vad jag är glad över den autonomisatsning som alliansregeringen
            nu gör. Det känns som en fröjd i hela hjärtat.
          </note>
          <note>
            Fru talman! Syftet med regeringens proposition är att i stället
            minimera den politiska styrningen av fördelningen av forskningsmedel
            på detaljnivå. Det är Alliansens absoluta uppfattning att forskningspolitisk
            styrning bör ske enbart på en övergripande nivå.
          </note>
          <note>
            Dessutom vill vi öka forskarsamhällets inflytande i stiftelserna
            genom att låta forskarsamhället medverka när styrelseledamöter
            utses eftersom man då får en breddad rekrytering och den breddade
            kompetens som behövs för ändamålen med stiftelsernas pengar. Jag
            läste upp namnen på de stiftelser som det gäller. Vem av oss är
            till exempel bäst när det gäller Stiftelsen för Internationella
            institutet för industriell miljöekonomi? Det är faktiskt komplicerade
            saker. Inte ens socialdemokratiska politiker kan slå sig för bröstet
            och tro att de vet precis vilka människor som behöver sitta i
            styrelserna i dessa stiftelser.
          </note>
          <note>
            Fru talman! Samtidigt som Alliansen föreslår att regeringen inte
            längre ska utse och entlediga samtliga styrelseledamöter i de
            aktuella stiftelserna tror vi att det är viktigt att två ledamöter
            i varje styrelse utses av regeringen, med undantag för stiftelsen
            vid Lunds universitet där en utses av regeringen.
          </note>
          <note>
            Fru talman! De styrelseledamöter som inte utses av regeringen
            bör alltså utses och entledigas av stiftelsernas styrelser efter
            förslag av forskarsamhället och stiftelserna.
          </note>
          <note>
            Därmed går vi tillbaka till de ursprungliga stiftelseförordningarna
            så att de avgående styrelserna utser ledamöter som inte utses
            av regeringen. Regeringen har gjort bedömningen att en sådan ordning
            också bör gälla framöver. En beslutsordning där regeringen utser
            en mindre del av styrelsen tillförsäkrar stiftelsen en större
            frihet och självständighet.
          </note>
          <note>
            Fru talman! Jag kan avslutningsvis inte låta bli att ställa den
            fråga som har väckts i mitt sinne nu och även tidigare. Vad är
            det för syn som Socialdemokraterna med Thomas Strand i spetsen
            har på forskarna, på deras omdöme, på deras kompetens och på deras
            engagemang när det gäller att fullgöra sitt uppdrag så bra som
            möjligt? Vad är det som gör att Socialdemokraterna är så otroligt
            rädda för att inte få vara med och peta i tillsättningen av varje
            styrelseledamot?
          </note>
          <note>
            I detta anförande instämde Inge Garstedt (m), Ulrika Carlsson
            i Skövde (c) och Tina Acketoft (fp).
          </note>
          <note type="speaker">
            Anf. 33 THOMAS STRAND (s) replik:
          </note>
          <note>
            Fru talman! Jag är rädd för att Yvonne Andersson över huvud taget
            inte lyssnade på vad jag sade i mitt anförande. Jag tror inte
            att hon har läst vår motion heller. I så fall skulle hon inte
            ha sagt det som hon har sagt.
          </note>
          <note>
            Yvonne Andersson gör ett stort nummer av att vi socialdemokrater
            skulle stå för en politisk klåfingrighet och att den borgerliga
            alliansen skulle vara en garant för akademisk frihet. Detta är
            en myt som ni borgerliga politiker älskar att odla. Men det är
            en vrångbild.
          </note>
          <note>
            Jag ska tala om vad jag sade i mitt anförande. Jag sade att vi
            vill öppna för ett ökat inflytande från forskarsamhället. Så sade
            jag. Men jag sade också att problemet är att ni glömmer bort näringslivet.
            Det är en princip. Den andra principen handlar om hur man demokratiskt
            tillsätter styrelser.
          </note>
          <note>
            Jag är uppvuxen i en folkrörelsetradition där vi bestämt avvisar
            att en avgående styrelse själv utser sina efterträdare. Jag vet
            inte hur det fungerar hos er kristdemokrater när ni har möten
            och väljer styrelser. Men jag skulle tro att ni gör som vi, att
            ni har en oberoende valberedning som lägger fram ett förslag och
            att det på ett årsmöte fattas beslut om vilka personer som ska
            sitta i styrelsen.
          </note>
          <note>
            Men här ska inte det gälla. Nej, styrelsen ska själv utse sina
            efterträdare. Det handlar, Yvonne Andersson, om en demokratisk
            princip, inte om klåfingrighet! Vi vill inte styra. Däremot vill
            vi ha en demokratiskt god ordning för hur styrelser väljs.
          </note>
          <note type="speaker">
            Anf. 34 YVONNE ANDERSSON (kd) replik:
          </note>
          <note>
            Fru talman! Jag förstår inte var det finns något om att det ska
            vara en demokratiskt vald forskningsstiftelse. Är det möjligtvis
            så att Thomas Strand har missuppfattat själva området, själva
            frågan?
          </note>
          <note>
            Här finns en sakkunskap, något som ni ju efterlyser i er motion.
            Jag har visserligen, kan jag säga, inte läst hela motionen, men
            jag har läst reservationerna och sett vad ni har gått emot. Jag
            blir lite skraj. Även när det här startades upp återgick ni till
            en modell innebärande att regeringen skulle utse alla. Men det
            är väl inte en demokratisk ordning bara för att regeringen handplockar
            personer som man tycker att det är roligt att ha i forskningsstiftelserna.
            Är det inte en viktigare ordning att forskarna själva, som ju
            kan avgöra var kompetensen ligger, får möjlighet att utse personerna?
            Här är det kompetens som krävs.
          </note>
          <note>
            I ett samhälle som vårt med skillnader i regeringar och i politisk
            ambition är det väl innerligt bra om vi får en stomme innebärande
            att den politiska makten inte går in och petar, det vill säga
            att vi får en stomme i kunskapssamhället som kan stå upp för någonting
            som i hög grad är oberoende av makthavarna.
          </note>
          <note>
            Jag är jätteglad över att vi har akademierna Kungliga Vetenskapsakademien,
            Kungliga Ingenjörsvetenskapsakademien och andra akademier. Visserligen
            får de berätta för riksdag och regering om förändringar sker,
            men de äger rätten att själva tillsätta sina styrelser. Det är
            jag alltså jätteglad över. Hur skulle det se ut om politiker hanterade
            allting? Vi hör ju redan nu, fru talman, hur vi diskuterar om
            detta.
          </note>
          <note type="speaker">
            Anf. 35 THOMAS STRAND (s) replik:
          </note>
          <note>
            Fru talman! Det är som jag trodde. Yvonne, du har inte läst vår
            motion. Vi skriver där att vi vill ha en valberedning som består
            av folk från vetenskapliga akademier, högskolor, universitet och
            näringsliv som lägger fram förslag till styrelse. Regeringens
            uppdrag är att precis som ett årsmöte besluta att den och den
            personen ska vara med i styrelsen.
          </note>
          <note>
            De olika stiftelserna har förordningar att följa. Det är väldigt
            svårt för regeringen att gå in och styra en stiftelse. Det vet
            också Yvonne, så man ska inte göra så stor affär av det. Det handlar
            om principer för tillsättandet.
          </note>
          <note>
            När det gäller detaljstyrning har ni i den borgerliga alliansen
            visat på en väldigt förfinad känsla för detaljstyrning. I den
            forskningsproposition som kom för över ett år sedan ville ni styra
            till och med på budgetnivå när det gäller detaljområden och strategiska
            områden.
          </note>
          <note>
            I Autonomiutredningen och framför allt i den kvalitetsproposition
            som kom nyligen har den borgerliga regeringen lyckats reta upp
            i stort sett hela högskolesektorn därför att regeringen går in
            och styr och ändrar i ett gemensamt förslag från hela sektorn.
          </note>
          <note>
            I går hade vi här i kammaren en diskussion om lärarutbildningen.
            I den propositionen tas detaljstyrningen av den borgerliga regeringen
            till oanade höjder, så det här med detaljstyrning ska vi nog inte
            prata för mycket om. Detaljstyrning är ni experter på. Ni säger
            en sak men gör någonting annat.
          </note>
          <note>
            Ett problem är också att ni när det gäller de stiftelser som
            vi nu pratar om nonchalerar näringslivet. Industrikommittén och
            Svenskt Näringsliv har sagt att för att forskningen ska komma
            till nytta och till bra resultat måste det också föras samtal
            med näringsliv och det omgivande samhället. Man kan säga att ni
            nonchalerar det i det här förslaget. Vi säger: Principen med ett
            demokratiskt tillsättande är viktigt, liksom att näringslivet
            är med.
          </note>
          <note type="speaker">
            Anf. 36 YVONNE ANDERSSON (kd) replik:
          </note>
          <note>
            Fru talman! Jag kastar tillbaka alla slutsatserna här. Vi har
            ju i årtionden kunnat följa hur Socialdemokraterna detaljstyrt
            på högskoleområdet, universitetsområdet och forskningsområdet.
            Till och med i myndigheterna har man haft forskningspengar till
            detaljstyrning. Det har vi tagit bort. Vi vill inte ha det på
            det sättet. Dock finns det några myndigheter som fortfarande har
            forskningspengar, men det är alltså ingen ordning som vi vill
            ha.
          </note>
          <note>
            Vad är det som är mest styrning? Om vi tillsammans med näringslivet
            plockar fram strategiska områden i samråd med näringsliv och olika
            aktörer har vi ett mål för vad som behöver göras i samhället.
            Ni vill detaljstyra vilka personer som ska få vara med. Vilka
            personer som ska få sitta i styrelsen får inte forskarna bestämma
            trots att de vet vilka som har kompetens nog för att lyfta fram
            den forskning som behövs.
          </note>
          <note>
            Vilka är det som vet vilken ämneskompetens som ligger i frontlinjen
            när det gäller kunskapsutvecklingen? Ja, det är forskarna själva
            som vet det ingen av oss politiker. Varför ska vi då välja ut
            personerna?
          </note>
          <note>
            Vad vi gör är egentligen att vi målstyr. Vi vill att vissa områden
            ska beforskas. Vi ser till behoven inom vissa områden, inte till
            vilka som ska göra vad. Därför säger vi till styrelserna: Här
            får forskarna bestämma. Men vi har öppenhet och även insyn med
            en respektive två personer i de olika styrelserna. Jag tycker
            att förslaget här är strålande.
          </note>
          <note>
            Återigen: Politiker ska inte vara inne och peta i all forskning.
            Vi måste ha en kunskapsbas som inte är politiskt styrd. Jag är
            glad över att vi har det på dessa områden; här har vi en modell
            som är fri från politisk styrning.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.57 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 37 ANDRE VICE TALMANNEN:
          </note>
          <note>
            Jag vill hälsa arbetsmarknadsminister Sven Otto Littorin, statsrådet
            Maria Larsson, statsrådet Gunilla Carlsson, försvarsminister Sten
            Tolgfors och statsrådet Birgitta Ohlsson välkomna fram.
          </note>
          <note>
            Biståndet
          </note>
          <note type="speaker">
            Anf. 38 BODIL CEBALLOS (mp):
          </note>
          <note>
            Fru talman! Jag skulle vilja ställa en fråga till Gunilla Carlsson,
            och den handlar om avräkningarna från biståndsramen.
          </note>
          <note>
            Under denna mandatperiod har avräkningarna mer än fördubblats
            inom ett antal av de områden som vi räknar av för. Det handlar
            bland annat om administration och flyktingmottagning. Jag skulle
            vilja veta hur det kan komma sig att det har blivit så drastiska
            ökningar av dessa avskrivningar. Det är väldigt svårt att följa
            i budgeten. Även i tilläggsbudgeten gick nu 520 miljoner från
            biståndet till flyktingmottagning i Sverige. Det är väldigt svårt
            att veta vad dessa pengar används till.
          </note>
          <note>
            Ministern brukar ju vilja ha ordning och reda och veta om pengarna
            verkligen kommer dit de ska, så jag skulle vilja att ministern
            förklarar hur vi kan följa upp vad dessa pengar används till.
          </note>
          <note type="speaker">
            Anf. 39 Statsrådet GUNILLA CARLSSON (m):
          </note>
          <note>
            Fru talman! Tack så mycket för frågan, Bodil Ceballos! Vi har
            ju diskuterat flyktingavräkningarna många gånger tidigare, inte
            minst eftersom vi mycket diskuterar nivåerna på biståndet men
            också dess innehåll. Bodil är väldigt engagerad i just frågan
            om flyktingars situation i världen.
          </note>
          <note>
            Vi ser hur flyktingströmmarna ökar och att det blir fler och
            fler internflyktingar i världen till följd av konflikter, till
            följd av klimatförändringarnas effekter och till följd av att
            människor väljer att fly från sina hemländer. I enlighet med gällande
            Dacregler avräknar vi första årets flyktingmottagande i Sverige
            på det svenska biståndet och på anslaget för det.
          </note>
          <note>
            Varför? Jag tror att vi måste hantera detta sammantaget. Migration
            är en del i utvecklingspolitik, och det kan också användas positivt.
            Vi måste jobba mycket mer med cirkulär migration, att människor
            flyttar tillbaka, och se detta sammantaget. Därför vore det dumt
            att inte se att på samma sätt som vi ska ha en bra flyktingmottagning
            i Sverige ska vi också hantera flyktingströmmarna i världen inom
            ramen för vårt svenska utvecklingsengagemang. Därför tycker jag
            att det är bra att vi har det på vårt konto. Att det varierar
            beror på att vi ibland har olika stor inströmning av flyktingar.
          </note>
          <note type="speaker">
            Anf. 40 BODIL CEBALLOS (mp):
          </note>
          <note>
            Fru talman! Men nu är det ju så att man inom migrationspolitiken
            gör väldigt stor skillnad på flyktingar, det vill säga den som
            redan har fått ett uppehållstillstånd som flykting och den som
            är asylsökande. I Dacreglerna talas det om flyktingar, inte om
            asylsökande. Motiveringen till att man nu igen flyttar över 500
            miljoner kronor till flyktingmottagande i Sverige sägs vara att
            vi har en ökad asylinströmning. Det känns som att det inte riktigt
            hänger ihop, vad det är som vi kan använda pengarna för flyktingmottagande
            till enligt det internationella regelverket.
          </note>
          <note>
            Sedan har vi inte bara det internationella regelverket, utan
            vi har också vår egen politik för global utveckling. Den ska utgå
            från fattigdomsbekämpning. Vi har ett mål på 1 procent, och all
            politik ska sträva åt samma håll när det gäller dessa frågor.
          </note>
          <note>
            På vilket sätt bidrar då avräkningarna till att minska fattigdomen
            i världen, när det är det som är målet för vår utvecklingspolitik?
          </note>
          <note type="speaker">
            Anf. 41 Statsrådet GUNILLA CARLSSON (m):
          </note>
          <note>
            Fru talman! Människor som kommer hit till Sverige och söker skydd,
            asylsökande, är en del av de internationella flyktingströmmar
            som vi har att hantera. Jag kan lova Bodil Ceballos att jag upprätthåller
            ordning och reda. Det vi avräknar är Dacfähigt och enligt det
            regelverk som finns på samma sätt som tidigare regeringar när
            Socialdemokraterna hade ansvaret också avräknade flyktingkostnaderna.
            Här blir det intressant att följa den rödgröna alliansens syn
            på vilka nivåer man ska ha och hur man tänker avräkna, eftersom
            ni har kritiserat oss väldigt mycket.
          </note>
          <note>
            Jag tror att det är så viktigt att vi tar ett ansvar för flyktingströmmarna
            i världen och att vi har en samstämmig politik om detta. Den lilla
            rännil som letar sig hela vägen upp till Sverige förtjänar ett
            sjyst mottagande och möjligheter att inom rimlig tid få sin fråga
            rättsligt prövad, men naturligtvis ska också de som blir integrerade
            i det svenska samhället få stöd för att någon gång kunna återflytta
            om man har kvar engagemanget.
          </note>
          <note>
            Det är här denna regering har en syn på samstämmighet, ser till
            att vi använder migrationens positiva effekter och ser varenda
            människa som kommer till Sverige som en resurs för svensk utvecklingspolitik.
          </note>
          <note>
            Diskrimineringslagen
          </note>
          <note type="speaker">
            Anf. 42 LARS U GRANBERG (s):
          </note>
          <note>
            Fru talman! Den borgerliga regeringen valde att plocka bort bristande
            tillgänglighet ur den sammanlagda diskrimineringslagen. Regeringen
            sade att förslaget behövde utredas ytterligare, och frågan skulle
            utredas av Hans Ytterberg. Den utredningen är klar sedan ganska
            länge, men ingen har fått se vad han kom fram till. Handikapporganisationerna
            och många med dem undrar varför regeringen hanterar frågan om
            tillgänglighet för personer med funktionsnedsättning så hemligt.
          </note>
          <note>
            Maria Larsson är ansvarig för handikappolitiken, och därför undrar
            jag: Vad händer med tillgänglighetsarbetet och Hans Ytterbergs
            utredning? Kan vi få se vad Hans Ytterberg kom fram till?
          </note>
          <note type="speaker">
            Anf. 43 Statsrådet MARIA LARSSON (kd):
          </note>
          <note>
            Fru talman! Frågan om diskrimineringslagstiftningen och tillgänglighet
            är, precis som Lars U Granberg beskriver, tänkt för att man ska
            hitta vägarna fram till att ha tillgänglighet som diskrimineringsgrund.
            Det är precis det som utredaren tittar på.
          </note>
          <note>
            Även om jag är samordnande minister för handikappolitiken på
            Socialdepartementet ligger dock inte just denna utredning inom
            mitt härad, så jag kan inte ange på vilken dagsaktuell nivå utredningen
            befinner sig och när ett förslag kan komma. Den ligger på Integrations-
            och jämställdhetsdepartementet, så den frågan bör med fördel ställas
            till den ansvariga ministern.
          </note>
          <note type="speaker">
            Anf. 44 LARS U GRANBERG (s):
          </note>
          <note>
            Fru talman! I ett öppet brev från en rad handikappförbund kräver
            man att regeringen ska lyfta på förlåten, och det brevet är adresserat
            till Maria Larsson. Jag vill citera från det brevet:
          </note>
          <note>
            En lag om diskriminering som inte klassar bristande tillgänglighet
            som diskriminering är bara tomma ord och värdelös retorik för
            människor med funktionsnedsättningar. Sverige som land och regeringen
            har ratificerat Förenta Nationernas konvention om rättigheter
            för människor med funktionsnedsättningar. Detta innebär att man
            som nation har för avsikt att följa konventionen.
          </note>
          <note>
            Frågan som de ställer i det öppna brevet är:
          </note>
          <note>
            Vad är problemet? Inser inte Regeringen att det är en mänsklig
            rättighet att komma in i mataffären och där ta del av utbudet,
            komma in i skolan, på arbetsplatsen där jag söker jobb, komma
            in på teatern och biografen, på bussen samt ta del av TV och internetmedia?
          </note>
          <note>
            Frågan är ställd till den minister som har handikappolitiken:
            När får vi se Hans Ytterbergs utredning?
          </note>
          <note type="speaker">
            Anf. 45 Statsrådet MARIA LARSSON (kd):
          </note>
          <note>
            Fru talman! Frågorna om tillgänglighet är synnerligen centrala.
            Ett tillgängligt samhälle blir bra för alla. Därför har regeringen
            också prioriterat tillgänglighetsarbetet.
          </note>
          <note>
            I de handikappolitiska målen fanns det angivet att enkelt avhjälpta
            hinder skulle vara undanröjda till 2010. När vi tillträdde som
            regering 2006 var väldigt lite arbete gjort. Vi har försökt påskynda
            det arbetet väsentligt just för att öka tillgängligheten.
          </note>
          <note>
            När vi ratificerade FN-konventionen fanns också frågan om tillgänglighet
            som diskrimineringsgrund på dagordningen. Det var därför vi tillsatte
            utredningen, för att ytterligare få frågan belyst.
          </note>
          <note>
            Återigen är mitt svar att jag inte har den dagsaktuella noteringen
            för hur detta kommer att kommuniceras eftersom det inte ligger
            inom mitt departement. Handikappfrågorna har den karaktären att
            de ligger på flera departement, och här har vi varsin del. Men
            jag kan försäkra Lars U Granberg att det är ett intensivt arbete
            som har pågått och som ska pågå. Vi kommer också att presentera
            nya mål för handikappolitiken under hösten.
          </note>
          <note>
            Video- och telefonkonferenser
          </note>
          <note type="speaker">
            Anf. 46 ANITA BRODÉN (fp):
          </note>
          <note>
            Fru talman! För två veckor sedan drabbades Island av ännu ett
            vulkanutbrott, som drabbade självklart islänningarna allra hårdast
            men som också fick konsekvenser för väldigt många människor som
            var och är beroende av flygtransporter och flygkommunikationer.
          </note>
          <note>
            Askmolnet kan förvisso ha gett oss alla en tankeställare. Det
            visade sig att ett antal inbokade möten och konferenser blev förändrade
            så att de i stället blev video- eller webbaserade konferenser,
            en digital mötesform.
          </note>
          <note>
            Min fråga till EU-ministern är: Vilka ansträngningar görs inom
            EU för att aktivt använda telefon-, webb- och videomöten för att
            spara såväl tid och kraft som ekonomi och miljö?
          </note>
          <note type="speaker">
            Anf. 47 Statsrådet BIRGITTA OHLSSON (fp):
          </note>
          <note>
            Fru talman! Det är en mycket angelägen fråga som Anita Brodén
            tar upp. Hela Europa har drabbats. Inte minst har ledamöter i
            denna kammare varit strandsatta i exempelvis Östafrika, läste
            jag i tidningarna.
          </note>
          <note>
            Man kan konstatera att både Sveriges och EU:s luftrum är fritt
            från aska sedan den 26 april, men vulkanen är fortfarande aktiv,
            så fler saker kan hända. Det gör att vi måste sätta den här frågan
            i ett mycket större perspektiv. Vi vet att vi redan i dag flyger
            för mycket i Europa. Vi måste hitta klimatsmarta alternativ. Alla
            möten behöver kanske inte, som Anita Brodén tog upp, vara sådana
            att vi ses personligen även om också det är viktigt.
          </note>
          <note>
            En fråga som vi har lyft från regeringens sida, senast i måndags
            i Luxemburg på ett GAC-möte, är att vi måste skapa ett hållbart
            system. Det var många möten på hög nivå mellan ministrar som ställdes
            in för att man inte hade tekniken tillgänglig. Det är fullkomligt
            ohållbart att inte samtliga europeiska regeringar år 2010 har
            tillräckligt modern teknologi.
          </note>
          <note type="speaker">
            Anf. 48 ANITA BRODÉN (fp):
          </note>
          <note>
            Fru talman! Tack för det svaret! Personliga möten måste alltid
            äga rum. Det är viktiga processer, och för att komma framåt måste
            de ske.
          </note>
          <note>
            Nordiska ministerrådet har till exempel antagit en miljöpolicy
            med bland annat digitala mötesformer, att man aktivt ska arbeta
            med skriftliga procedurer och effektivisera sitt resande så att
            man gör en planering för att kunna reducera antalet så kallade
            resmöten.
          </note>
          <note>
            Vad avser EU-ministern att göra för att arbeta vidare med den
            här formen av process? Är något på gång för EU, och kan man i
            så fall ta inspiration från Nordiska ministerrådet?
          </note>
          <note type="speaker">
            Anf. 49 Statsrådet BIRGITTA OHLSSON (fp):
          </note>
          <note>
            Fru talman! Nordiska ministerrådet ligger lite före i den processen,
            men den här diskussionen uppstod på EU-mötet i Luxemburg i måndags.
            Det var en ganska stor samsyn om att Sveriges initiativ var bra.
            Det är ett klimatsmart initiativ; alla möten behöver inte vara
            sådana att alla 27 ministrar möts. Korta möten på en timme kanske
            lika gärna kan ske över en videolänk, men även det personliga
            är viktigt.
          </note>
          <note>
            Det var ett starkt och brett stöd, och jag tror att vi kommer
            att kunna jobba vidare med detta. Framför allt handlar det om
            att skapa tillräckligt god teknologi för att alla ska kunna ha
            utrustning så att man på kort varsel under en katastrof som tsunami
            eller vulkanutbrott ska kunna mötas via en teknologi som håller.
          </note>
          <note>
            Exportstöd för svensk försvarsmateriel
          </note>
          <note type="speaker">
            Anf. 50 ULF GRAPE (m):
          </note>
          <note>
            Fru talman! Den senaste tidens diskussioner har kretsat mycket
            kring försvarsindustri och regionalpolitik. Från oppositionen
            har vi hört krav på att regeringen ska peka ut ett antal platser
            i landet där försvarsindustrin ska överleva med hjälp av fasta
            beställningar från Försvarsmakten. Underförstått lämnas en del
            av våra försvarsindustriorter åt sitt öde.
          </note>
          <note>
            Det har varit lite diskussion om Försvarsmaktens framtida behov
            av försvarsmateriel, och det har varit lite diskussion om förutsättningarna
            för svensk försvarsindustri på en internationell marknad. Nu inrättas
            en exportstödsmyndighet som ska ta ett helhetsgrepp i frågorna
            om exportstöd till svensk försvarsmateriel.
          </note>
          <note>
            Skulle försvarsministern kunna utveckla tankarna bakom att inrätta
            en separat myndighet för exportstöd?
          </note>
          <note type="speaker">
            Anf. 51 Försvarsminister STEN TOLGFORS (m):
          </note>
          <note>
            Fru talman! Det är alldeles korrekt att vi får den nya exportstödjande
            myndigheten den 1 augusti. Bakgrunden är att den industri som
            verkar i Sverige i dag ligger med exportandelar på 8590 procent.
            8590 procent av vad man producerar säljs i andra länder. Man är
            helt beroende för sin överlevnad av den internationella marknaden.
            En konsekvens av att Sverige gynnas av att ha industri verksam
            i vårt land är att vi måste hjälpa till bättre från politisk sida
            med att marknadsföra och stödja exporten av de produkterna i andra
            länder.
          </note>
          <note>
            Ytterligare en delmängd i det här är att vi under vårt ordförandeskap
            drev att EU måste gå ifrån en situation med 27 delmarknader i
            Europa när vi ser att den stora konkurrenten USA är en gemensam
            marknad för försvarsmateriel, dessutom världens största. Exporten
            är avgörande för överlevnaden av den försvarsindustri som finns
            i vårt land.
          </note>
          <note>
            Därför är regeringen beredd att bättre stödja exporten av försvarsmateriel
            med syfte på, som frågeställaren menar, Sveriges försvarsförmåga.
            Vi behöver materiel för att kunna försvara vårt land på ett bättre
            sätt.
          </note>
          <note type="speaker">
            Anf. 52 ULF GRAPE (m):
          </note>
          <note>
            Fru talman! Det finns kritiska röster som säger att inrättandet
            av en exportstödsmyndighet skulle öka risken för att svensk försvarsmateriel
            hamnar i orätta händer i skurkstater och liknande.
          </note>
          <note>
            Anser försvarsministern att det finns någon grund för en sådan
            kritik?
          </note>
          <note type="speaker">
            Anf. 53 Försvarsminister STEN TOLGFORS (m):
          </note>
          <note>
            Fru talman! Nej, vi förändrar inte på något sätt exportkontrollagstiftningen
            eller villkoren för ISP, Inspektionen för strategiska produkter.
            Det är inte vad det handlar om, utan det handlar om att kunna
            ge mer samlat stöd till export till länder som liknar vårt. Detta
            handlar ytterst om landets försvarsförmåga. När vi kan dela kostnaden
            för att utveckla materiel eller anskaffa längre serier tillsammans
            med andra räcker våra pengar längre till svenskt försvar. Vi får
            bättre och billigare materiel för pengarna, vilket stärker vår
            försvarsförmåga.
          </note>
          <note>
            Jag noterar att i oppositionens motioner förekommer inte ordet
            försvarsförmåga över huvud taget. Från Socialdemokraternas sida
            nämner man ordet jobb åtta gånger i sin senaste försvarsmotion,
            ordet försvarsförmåga blott en gång.
          </note>
          <note>
            För oss är exporten och stödjandet av den ett led i att få en
            effektiv materielförsörjning för det svenska försvaret och på
            så vis höja vårt lands försvarsförmåga.
          </note>
          <note>
            Vårdvalet
          </note>
          <note type="speaker">
            Anf. 54 CHRISTINA ZEDELL (s):
          </note>
          <note>
            Fru talman! Regeringen har påtvingat landstingen lagen om valfrihetssystem
            och vårdval. Verklig valfrihet för patienterna tycker vi socialdemokrater
            är väldigt bra. Vi som ser hur den moderatledda ledningen i Stockholms
            läns landsting prioriterar valfrihet för företagen före patienten
            är kritiska till hur auktoriseringen av vårdcentralerna går till.
            Många nya vårdcentraler tillåts öppna utan egentliga krav på tillgänglighet
            och kvalitet. Områden med stora behov får stå tillbaka då etablering
            görs i områden där möjlighet till vinst är som störst.
          </note>
          <note>
            Av ideologiska skäl går privatisering före både innehåll och
            kvalitet där företag tillåts att etablera sig utan hänsyn till
            vare sig fysisk tillgänglighet eller arbetsrättsliga villkor.
          </note>
          <note>
            I Stockholms län finns sjukvårdsinrättningar där en rullstolsbunden
            på grund av trapporna inte har möjlighet att nå signalknappen
            för att komma in. Det finns barnavårdscentraler som ligger flera
            trappor upp. Jag skulle kunna räkna upp fler exempel.
          </note>
          <note>
            Min fråga är: Anser regeringen att hanteringen av kvaliteten
            och tillgängligheten i Stockholms läns landsting är förenlig med
            tankarna kring vårdvalet?
          </note>
          <note type="speaker">
            Anf. 55 Statsrådet MARIA LARSSON (kd):
          </note>
          <note>
            Fru talman! LOV, lagen om valfrihetssystem, är ett sätt att flytta
            makt från politiker och profession till de äldre och dem som behöver
            vården själva, att lägga beslutsmakten i deras händer. Därför
            var det intressant att höra att ni bejakar det. När lagstiftningen
            beslutades här i kammaren sade Socialdemokraterna nej. Ni ville
            inte lägga makten i de enskilda vårdbehövande människornas händer.
            Det tycker jag är beklagligt.
          </note>
          <note>
            Det här handlar nämligen inte om priskonkurrens, utan lagen om
            valfrihetssystem innebär en kvalitetskonkurrens.
          </note>
          <note>
            Alla får samma ersättning som för den egna verksamheten i kommunen
            eller i landstinget. Därför blir det ytterst en kvalitetskonkurrens.
            Den som erbjuder den bästa vården med den kortaste väntetiden
            och det bästa bemötandet blir naturligtvis den som människor väljer.
            Det är precis det som denna lagstiftning går ut på. I kriterierna
            som man upprättade finns det möjlighet att skriva in olika kvalitetsaspekter.
            Men det är lika för alla som gäller.
          </note>
          <note type="speaker">
            Anf. 56 CHRISTINA ZEDELL (s):
          </note>
          <note>
            Fru talman! Jag skulle vilja rekommendera statsrådet Maria Larsson
            att titta på Stockholms vårdvalsmodell. Den är inte alls som det
            du beskriver i ditt anförande. Verklig valfrihet för patienterna
            är okej. Men i den modell som man har i Stockholm är det företagen
            som har valfrihet.
          </note>
          <note>
            Om sådana här avarter finns, där man till exempel kan etablera
            en barnavårdscentral tre trappor upp utan hiss eller där tillgänglighet
            inte finns, borde inte regeringen ha någon typ av sanktioner att
            ta till när man inte följer de intentioner och regler som finns?
          </note>
          <note type="speaker">
            Anf. 57 Statsrådet MARIA LARSSON (kd):
          </note>
          <note>
            Fru talman! Det är intressant att höra hur bekymrad frågeställaren
            är över hur lagen om valfrihetssystem tillämpas. Detta är en revolution,
            därför att makten läggs i den enskildes händer. Sedan kan man
            skriva in ett antal kvalitetskriterier, men de gäller lika för
            alla utförare. Det är det som är grejen. Så har det inte varit
            tidigare.
          </note>
          <note>
            Jag skulle som frågeställare, om jag nu verkligen var bekymrad
            över människors möjlighet att få god vård och äldreomsorg och
            att välja bort det man inte är nöjd med, vara mer bekymrad över
            alla de kommuner i landet, framför allt vänsterstyrda, som har
            sagt nej till att över huvud taget låta människor bestämma själva.
            Där skulle jag som frågeställare verkligen anstränga mig för att
            se till att alla människor i landet kan få välja sin omsorg.
          </note>
          <note>
            Rätten för äldre par att bo tillsammans
          </note>
          <note type="speaker">
            Anf. 58 ROGER TIEFENSEE (c):
          </note>
          <note>
            Fru talman! Jag skulle också vilja ställa en fråga till statsrådet
            Maria Larsson. Det handlar om äldre pars möjligheter och rättigheter
            att bo ihop på ålderns höst. Om man har bott ihop hela sitt liv
            tycker jag också att det är rimligt att man får avsluta sina dagar
            tillsammans om båda parter är överens om att de vill det.
          </note>
          <note>
            I Eskilstuna kommun i mitt hemlän finns ett uppmärksammat exempel
            med ett äldre par som har fått vänta väldigt länge på ett sådant
            positivt besked. De har fått leva i ovisshet på ett sätt som jag
            inte tycker är värdigt, mycket beroende på att kommunens politiska
            riktlinjer har varit otydliga.
          </note>
          <note>
            För mig och Centerpartiet är det därför angeläget att införa
            en parboendegaranti som ger en lagstadgad rätt att bo ihop på
            ett äldreboende om båda parter vill detta. Jag undrar hur statsrådet
            ser på en sådan lagskärpning.
          </note>
          <note type="speaker">
            Anf. 59 Statsrådet MARIA LARSSON (kd):
          </note>
          <note>
            Fru talman! Jag tackar för frågan. Jag har också upprörts över
            behandlingen av paret i Eskilstuna, som efter ett långt liv nästan
            60 år tillsammans, tror jag tvångsdelas av kommunala tjänstemän.
            Det är ovärdigt och orimligt att så sker.
          </note>
          <note>
            Vi vet att människors välbefinnande till stor del består i hur
            omgivningen ser ut. För många är det förenligt med välbefinnande
            att få fortsätta att dela dagarna till livets slut. Därför är
            det viktigt med den värdegrund som riksdagen snart kommer att
            besluta om. Den tar hänsyn till enskilda människors önskemål på
            ett annat sätt.
          </note>
          <note>
            Jag vet att det finns en del kommuner som löser den här problematiken
            på egen hand, men tyvärr gör inte alla det. Uppenbarligen är Eskilstuna
            en av de senare.
          </note>
          <note>
            Jag tror inte att det finns några motsättningar inom Alliansen.
            Vi bör lägga fast en tvingande lagstiftning för att garantera
            att kommuner inte tvångsdelar makar om båda vill fortsätta att
            bo tillsammans.
          </note>
          <note type="speaker">
            Anf. 60 ROGER TIEFENSEE (c):
          </note>
          <note>
            Fru talman! Jag tackar statsrådet för ett tydligt svar och ett
            tydligt besked. Det känns bra om Alliansen kan ge ett tydligt
            besked om en lagstadgad parboendegaranti. Jag har inte uppfattat
            att man från oppositionen haft samma vilja till en lagstadgad
            rättighet.
          </note>
          <note>
            Som Maria Larsson säger är det många kommuner som löser detta.
            I Trosa kommun, också i mitt hemlän, löser man det här på ett
            pragmatiskt sätt. Men det viktiga är att kunna ge det här trygga
            beskedet till de äldre. Det ska inte vara beroende på vilken kommun
            man bor i och om kommunen ser problem snarare än möjligheter till
            det självklara. Grunden är att man om man har bott ihop under
            lång tid också ska ha rättigheten att bo ihop, även om den ene
            har behov av att bo på ett särskilt boende.
          </note>
          <note type="speaker">
            Anf. 61 Statsrådet MARIA LARSSON (kd):
          </note>
          <note>
            Fru talman! Detta känns som en mycket viktig fråga, för den har
            att göra med människovärde och med en äldreomsorg som lyssnar
            till vad båda parter i ett förhållande vill. Det är en människovärdesfråga,
            och därför känns det väldigt viktigt att tydligt deklarera att
            det är Alliansens och min personliga avsikt att lägga fram en
            tvingande lagstiftning, eftersom det här tydligen inte är en självklarhet
            i alla Sveriges kommuner. Vi vill ge ett tydligt besked till väljarna
            i den frågan.
          </note>
          <note>
            Inköp av nya helikoptrar
          </note>
          <note type="speaker">
            Anf. 62 PETER RÅDBERG (mp):
          </note>
          <note>
            Fru talman! Jag har en fråga till försvarsminister Sten Tolgfors.
            Den handlar om inköp av nya helikoptrar.
          </note>
          <note>
            Att vi behöver förbättra kapaciteten på våra helikoptrar är vi
            helt överens om. Men att vi inte har haft några helikoptrar i
            Afghanistan under så lång tid är uppseendeväckande. Dessutom behöver
            vi naturligtvis helikoptrar även för svensk del. Men varför köpa
            dyra helikoptrar från USA för ungefär 4,7 miljarder kronor, när
            vi kan bygga upp vår egen helikopter 4 för en bråkdel av denna
            kostnad? Den skulle dessutom stå klar inom väldigt kort tid, några
            månader.
          </note>
          <note>
            USA:s helikopter är ungefär densamma som helikopter 4. De beräknar
            att den helikoptern kan användas fram till 2014. Varför kan amerikanerna
            använda ungefär den helikopter 4 som vi har, medan Sverige måste
            köpa en ny för dyra pengar?
          </note>
          <note type="speaker">
            Anf. 63 Försvarsminister STEN TOLGFORS (m):
          </note>
          <note>
            Fru talman! Jag ber riksdagen att notera att de nedskärningar
            som Miljöpartiet, Socialdemokraterna och Vänstern vill göra nästa
            mandatperiod motsvarar inköp av nya ubåtar och helikoptrar för
            Sverige. Peter Rådberg är av det faktum att han inte har några
            pengar tvingad att gå emot varje förbättring av det svenska försvaret.
            Då tvingas han också skarva: Allt är gratis, inget kostar pengar.
          </note>
          <note>
            Vi kan dock berätta att det kostar 1 ½ miljard kronor att bygga
            om helikopter 4. Den saknar den erforderliga skyddsnivå som krävs
            för till exempel Afghanistan.
          </note>
          <note>
            Vi är inne i en process där vi fram till sommaren 2010 skiftar
            ut de gamla personbilarna, Toyota Land Cruiser, mot skyddade fordon,
            stridsfordon 90 och Galten. Varför skulle vi då skicka oskyddade
            helikoptrar till Afghanistan, där det finns en reell risk att
            man blir beskjuten från marken?
          </note>
          <note>
            Det är precis så oppositionens försvarspolitik ser ut. Skär ned,
            säg nej till alla förbättringar och påstå att allt är gratis!
            Det är fullständigt utan seriositet.
          </note>
          <note type="speaker">
            Anf. 64 PETER RÅDBERG (mp):
          </note>
          <note>
            Fru talman! Jag fick återigen en läxa om vad oppositionen tycker.
            Det brukar vara kutym när försvarsministern talar.
          </note>
          <note>
            Du sade att det kostar 1 ½ miljard, Sten Tolgfors. Det är naturligtvis
            mycket billigare än 4,7 miljarder, så det är bra att du erkänner
            det. I försvarskretsar har man länge fört fram att man ska återuppliva
            och modifiera helikopter 4 i stället för att köpa dyra helikoptrar.
            Vi har tolv exemplar av helikopter 4 i malpåse runt om i Sverige,
            varav åtta skulle kunna vara i tjänst inom åtta veckor. Varför
            väljer man inte det alternativet? Det finns åtta som skulle kunna
            vara i bruk väldigt fort till en ringa kostnad.
          </note>
          <note>
            Regeringen har också tillsatt en utredning som ska titta över
            helikopterfrågan. Utredaren kommer att vara klar någon gång under
            sommaren, om cirka en eller en och en halv månad. Varför lägger
            regeringen fram ett förslag om helikoptrar innan utredningen är
            klar?
          </note>
          <note type="speaker">
            Anf. 65 Försvarsminister STEN TOLGFORS (m):
          </note>
          <note>
            Fru talman! Därför att Peter Rådberg har fullständigt fel i sina
            uppgifter. Det är åtta helikoptrar som inom tolv månader skulle
            kunna användas för utbildning i vårt eget land, helt utan skyddsutrustning.
            För att uppträda i miljöer som den i Afghanistan krävs det varnings-
            och motmedelssystem, ballistiskt skydd, kulsprutor, IR-suppressorer
            för att begränsa värmeutstrålningen, partikelfilter det är som
            att flyga i sandpapper och utrustning som säkerställer luftvärdigheten.
          </note>
          <note>
            Vi talar om 3040 år gamla helikoptrar. Peter Rådberg tror att
            det bara är att köra ut ur garaget och sedan är allting bra. De
            saknar varje form av utrustning som behövs i en skarp miljö. Det
            vore direkt oansvarigt och omoraliskt, Peter Rådberg, att skicka
            dem till Afghanistan. Det är det som gör att det inte alls går
            på några veckor. Någon gång 20152017 skulle de kunna vara färdigombyggda
            och klara att användas i Afghanistan.
          </note>
          <note>
            Eftersom de i dag är 3040 år kan var och en i kammaren föreställa
            sig hur få års framtid det finns kvar i detta system. Vi löser
            långsiktigt helikopterproblematiken. Rådberg ska skära ned och
            tvingas därför säga nej till varje framtida satsning för försvaret.
          </note>
          <note>
            Egenanställning
          </note>
          <note type="speaker">
            Anf. 66 HANS ROTHENBERG (m):
          </note>
          <note>
            Fru talman! Min fråga riktar sig till arbetsmarknadsminister
            Sven Otto Littorin.
          </note>
          <note>
            Jag har under våren gjort en del besök hos arbetsförmedlingar
            runt om i Västsverige. Man möter arbetsförmedlare som inte vill
            något hellre än att få människor ut i arbete.
          </note>
          <note>
            Det finns människor som har stått utanför arbetsmarknaden i varierande
            tid och vill komma tillbaka med ambitionen som anställda men som
            också när en dröm att kunna bli företagare.
          </note>
          <note>
            Det är inte så lätt att ta steget från utanförskap direkt till
            företagande. En variant för att ta det steget är begreppet egenanställning
            eller, för att använda ett annat uttryck, smartföretagande.
          </note>
          <note>
            Jag vill fråga statsrådet: Hur kan man få Arbetsförmedlingen
            och andra myndigheter att öka sin informationsgrad till människor
            att på detta sätt ta steget in på arbetsmarknaden?
          </note>
          <note type="speaker">
            Anf. 67 Arbetsmarknadsminister SVEN OTTO LITTORIN (m):
          </note>
          <note>
            Fru talman! Hans Rothenberg ställer en väldigt bra fråga. Vi
            ska komma ihåg att vi går från ett läge där vi till och med under
            förra året under de dåliga tider som då rådde hade 409 000 nyanmälda
            lediga platser på arbetsförmedlingen till kanske 1,2 miljoner
            jobbyten under det här året.
          </note>
          <note>
            Vi ser en väsentligt ökad aktivitet på arbetsmarknaden. Vi fick
            nya AKU-siffror i går och nya konfidenssiffror från KI i dag som
            styrker tesen att arbetslösheten nu börjar droppa av och att vi
            ser sysselsättningen öka. Parallellt med det behöver vi också
            fler som vågar ta steget till eget.
          </note>
          <note>
            Vi har nu skapat en bredare möjlighet till ett starta-eget-bidrag
            inom ramen för arbetsmarknadspolitiken. Men allting är inte arbetsmarknadspolitik.
            Där delar jag Hans Rothenbergs grunduppfattning.
          </note>
          <note>
            Det handlar mer om att Arbetsförmedlingen ska kunna coacha mot
            andra aktörer, mot det reguljära utbildningssystemet, Almi, Nutek,
            relevanta aktörer och naturligtvis det privata näringslivet som
            finns runt om och kan hjälpa till. Det tror jag är väsentligt
            för att få fler att våga.
          </note>
          <note type="speaker">
            Anf. 68 HANS ROTHENBERG (m):
          </note>
          <note>
            Fru talman! Jag tackar så mycket för det svaret. Det är positivt
            att höra att begreppet egenanställning också kan finna en plats
            som alternativ för alla de människor som vill tillbaka.
          </note>
          <note>
            Traditionellt har det funnits två alternativ. Antingen är man
            anställd eller så är man företagare. Steget däremellan kan vara
            ganska dramatiskt på olika sätt och vis oavsett vilket håll man
            går åt.
          </note>
          <note>
            Det finns kraftiga skillnader för företagare och anställda. Om
            man talar om egenanställda är de ofta engagerade av en ekonomisk
            förening och bedriver sin verksamhet som om de vore entreprenörer
            men är i själva verket anställda.
          </note>
          <note>
            Det finns vissa skillnader mot att vara anställd vad gäller social
            trygghet och a-kassa. Det finns också vissa skillnader mot att
            vara företagare.
          </note>
          <note>
            Ser ministern några möjligheter att underlätta för trygghetssystemen
            så att vi kan få in fler människor i egenanställning?
          </note>
          <note type="speaker">
            Anf. 69 Arbetsmarknadsminister SVEN OTTO LITTORIN (m):
          </note>
          <note>
            Fru talman! Låt mig ta två exempel. Jag träffade Bolagsbolaget
            från någon vecka sedan. Det är nu Värmlands nionde största arbetsgivare.
          </note>
          <note>
            De gör precis på det här sättet. De låter personer som när egna
            idéer fortsätta att vara anställda inom ramen för Bolagsbolaget
            och därigenom driva sina embryon till företag till dess de vill
            gå vidare och göra någonting annat. Det är en bra brygga ut till
            egenföretagandet som erbjuder både trygghet och möjligheter.
          </note>
          <note>
            De förslag som vi har lagt fram för att öka tryggheten för egenföretagare
            och företagare inom ramen för våra övriga trygghetssystem, socialförsäkringarna
            och arbetslöshetsförsäkringarna, är ytterligare delar i detta
            att skapa förutsättningar för fler att våra ta steget till eget.
          </note>
          <note>
            Det handlar om människor som kanske har blivit arbetslösa, som
            är borta och behöver känna att de inte riskerar allt på en gång
            när de vågar försöka.
          </note>
          <note>
            Att det finns utrymme för det visar en kvinna i min egen ålder
            som jag träffade i Eskilstuna. Hon hade blivit uppsagd från Volvo
            CE i Eskilstuna. Hon bestämde sig nu för att ta steget till eget,
            våga satsa och testa. Det är jag väldigt glad för.
          </note>
          <note>
            Patientrörlighetsdirektivet
          </note>
          <note type="speaker">
            Anf. 70 MARINA PETTERSSON (s):
          </note>
          <note>
            Fru talman! Jag vill ställa en fråga till EU-ministern Birgitta
            Ohlsson. Min fråga gäller arbete med patientrörlighetsdirektivet.
            Hoppet finns att få det i hamn i juni. Jag vill ha ett klargörande
            av vilken hållning som gäller i dag.
          </note>
          <note>
            Är det så att det är regeringens tidigare ställningstagande som
            gäller? Eller är det en ny ställning som handelsminister Björling
            framfört angående patientrörlighetsdirektivet att sjukvården ska
            vara en del av utvecklingen gällande tjänstesektorn och omfattas
            av tjänstedirektivet?
          </note>
          <note type="speaker">
            Anf. 71 Statsrådet BIRGITTA OHLSSON (fp):
          </note>
          <note>
            Fru talman! Jag kan inte i detalj svara på denna fråga. Det ligger
            framför allt på Göran Hägglunds bord. Det är väldigt viktigt att
            betona att den fria rörligheten måste bejakas även på detta fält
            vad gäller sjukvård.
          </note>
          <note>
            Vi ser inte minst att många svenska vårdföretag hävdar sig väldigt
            väl och har en god potential att kunna skapa sig verksamhet i
            utlandet. Det är någonting som vi måste bejaka. Men vad gäller
            detaljer får jag hänvisa till statsrådet Göran Hägglund.
          </note>
          <note type="speaker">
            Anf. 72 MARINA PETTERSSON (s):
          </note>
          <note>
            Fru talman! Jag tycker inte att det var ett klargörande som vi
            socialdemokrater här fick. Vi respekterar vår ståndpunkt att sjukvården
            är en nationell angelägenhet och inte en utveckling av tjänstesektorn.
            Jag vill få ett ytterligare klargörande av EU-ministern. Vilken
            ståndpunkt gäller för patientrörlighetsdirektivet?
          </note>
          <note type="speaker">
            Anf. 73 Statsrådet BIRGITTA OHLSSON (fp):
          </note>
          <note>
            Fru talman! Man behöver i sig inte se en motsättning i att ha
            en god nationell sjukvård och att också utveckla en tjänstesektor.
            Det handlar framför allt om att svenska företag är världsledande
            inom många medicinska sektorer. Det är något som vi måste kunna
            utveckla och framhäva.
          </note>
          <note>
            Det innebär inte att det bara kan skapa jobb i utlandet utan
            det gäller också på hemmaplan. Det är något som vi behöver bevaka.
            Men vad gäller detaljer får jag hänvisa till Göran Hägglund.
          </note>
          <note>
            Sveriges arbete för mänskliga rättigheter
          </note>
          <note type="speaker">
            Anf. 74 ROSITA RUNEGRUND (kd):
          </note>
          <note>
            Fru talman! Jag vill ställa en fråga till biståndsminister Gunilla
            Carlsson.
          </note>
          <note>
            I regeringens utrikesdeklaration för 2010 fastslogs det att försvaret
            av de mänskliga rättigheterna är en grundsten i svensk utrikespolitik.
            Vi verkar för att stödja MR-förespråkare runt om i världen.
          </note>
          <note>
            Det gläder mig att Sverige så tydligt tar avstånd från det lagförslag
            i Uganda om skärpt förbud mot homosexualitet och i vissa fall
            dödsstraff. Rapporter har nu nått mig som visar på ökad förföljelse
            och diskriminering av homosexuella i Kenya, som också ligger i
            östra Afrika, och även hot mot hiv/aids-kliniker som behandlar
            homosexuella. Det utgör ett allvarligt problem, då kliniker också
            tvingas vara stängda.
          </note>
          <note>
            Min fråga till biståndsministern är: Vad gör regeringen? Vilka
            krav ställer Sverige i bilaterala samtal?
          </note>
          <note type="speaker">
            Anf. 75 Statsrådet GUNILLA CARLSSON (m):
          </note>
          <note>
            Fru talman! Tack, Rosita Runegrund, för att du tar upp den här
            frågan som jag tror engagerar hela kammaren! Vi har fått väldigt
            starkt stöd för den svenska regeringens ställningstaganden vad
            gäller det aktuella fallet i Uganda.
          </note>
          <note>
            Alldeles nyligen var statsrådet Birgitta Ohlsson på plats för
            att just framföra våra ståndpunkter om dödsstraff men också hur
            man gentemot människor som har vad som uppfattas som avvikande
            beteende har en väldigt gammalmodig och många gånger diskriminerande
            och stigmatiserande inställning.
          </note>
          <note>
            Det kan gälla ras, religion, etnicitet, sexuell läggning eller
            trosinriktning. Det finns så mycket fördomar. Men det finns också
            så mycket förtryck. Det är också en risk i samband med att Sverige
            verkar i miljöer som kanske präglas av konflikt eller i instabila
            situationer att människor som är mest utsatta drabbas ännu mer.
          </note>
          <note>
            Vi har till exempel sett även i Kenya att detta med att möta
            och försöka utmana minoriteter kan öka i dessa tider. Det är därför
            vi är glasklara med att i alla dialoger framhålla vikten av mänskliga
            rättigheter.
          </note>
          <note type="speaker">
            Anf. 76 ROSITA RUNEGRUND (kd):
          </note>
          <note>
            Fru talman! Förra året följde jag med biståndsministern ned till
            Sydafrika och Angola. Biståndsministern deltog då i en konferens
            som African, Caribbean and Pacific-gruppen tillsammans med EU
            hade i Luanda. Där väcktes just frågan om hur man ser på de homosexuellas
            situation. Det som förvånade mig var att frågan fick ett så starkt
            stöd av de länder som var representerade.
          </note>
          <note>
            Hur ser biståndsministern på att detta håller på att breda ut
            sig i hela regionen, och vad gör Sverige där?
          </note>
          <note type="speaker">
            Anf. 77 Statsrådet GUNILLA CARLSSON (m):
          </note>
          <note>
            Fru talman! Det var därför jag valde att i mitt första svar teckna
            bilden av att när det råder vanmakt och sådana föreställningar
            försöker man ibland skapa en yttre fiende. Många gånger ger man
            sig på de fattigaste av de fattiga eller de mest marginaliserade.
          </note>
          <note>
            När det nu är oro i världen finns det en risk i till exempel
            länder som präglas av instabilitet att man försöker utpeka fiender
            och mer än tidigare attackerar exempelvis homosexuella i Kenya,
            som i det fall Rosita Runegrund tog upp.
          </note>
          <note>
            Det är därför det är så viktigt att vi bildar opinion för de
            här frågorna. Vi ska vara glasklara i våra värderingar och verkligen
            framhålla FN:s allmänna deklaration om de mänskliga rättigheterna,
            som är mer än 60 år gammal. Det här är inget nytt påfund som vi
            har; det är ett regelverk som vi kan förhålla oss tryggt till.
            Vi ska även se till att det omfattar fler länder.
          </note>
          <note>
            Därför försöker vi både bilda opinion, förklara och få människor
            att förstå vikten av att vi står upp tydligt för detta och tar
            debatten. Det tror jag är viktigt, och det gör vi hela tiden i
            våra resor och på våra möten.
          </note>
          <note>
            Konsekvenser för flyget av vulkanutbrottet på Island
          </note>
          <note type="speaker">
            Anf. 78 KARL GUSTAV ABRAMSSON (s):
          </note>
          <note>
            Fru talman! Jag skulle vilja fylla på med en askfråga till den
            som känner störst ansvar för den. Jag kan tänka mig att Sven Otto
            Littorin möjligen vill åta sig den.
          </note>
          <note>
            Det är inte bara teknik med elektronik som har slutat fungera
            eller har funkat dåligt. Detta har också varit stor inverkan på
            flygbolag och flygplatser i Sverige och för övrigt i hela världen,
            men nu håller vi oss till Sverige. Det har varit problem med teknik,
            men framför allt också med ekonomi.
          </note>
          <note>
            Jag har inte följt upp detta i dagsläget, men min fråga är om
            det har kommit några klara besked från kommissionen om hur medlemsländerna
            kan agera. Har regeringen fattat beslut om hur man ska matcha
            frågorna och täcka de stora förluster som har uppstått på de svenska
            flygplatserna och i de svenska flygbolagen?
          </note>
          <note type="speaker">
            Anf. 79 Arbetsmarknadsminister SVEN OTTO LITTORIN (m):
          </note>
          <note>
            Fru talman! Vi kan konstatera att Sveriges och EU:s luftrum sedan
            den 26 april är fritt från aska. Därmed går det numera att flyga.
            Men vulkanen är fortfarande aktiv. Är det någonting vi vet om
            vulkaner är det att de är rätt oförutsägbara, så vi vet inte riktigt
            hur det kommer att se ut framöver. Luftfartsverket bevakar läget
            och uppdaterar sina prognoser två gånger om dagen.
          </note>
          <note>
            Det finns en grupp ledd av transportkommissionären Kallas som
            har föreslagit åtgärder för det europeiska luftrummet och även
            eventuellt stöd till flygindustrin. Rapporten antogs av kommissionen
            den 27 april.
          </note>
          <note>
            Det blir ett extrainsatt transportministermöte den 4 maj. Då
            räknar vi med att få tydligare besked från kommissionen vad avser
            den fråga som Karl Gustav Abramsson ställer. I övrigt har jag
            inga mer konkreta detaljer i dag.
          </note>
          <note type="speaker">
            Anf. 80 KARL GUSTAV ABRAMSSON (s):
          </note>
          <note>
            Fru talman! Precis som ministern påpekar kan man inte förutse
            vulkanutbrott. Det här kan komma att hända ytterligare gånger.
            Det kan bli av vilken omfattning som helst.
          </note>
          <note>
            Med tanke på dessa varningssignaler funderar jag lite grann på
            om det pågår någon sorts diskussion i Regeringskansliet om att
            se över dels regelsystemet för att möta de ekonomiska problem
            som både flygplatser och flygbolag drabbas av, dels själva regelsystemet
            för hur man hanterar tillåtlighet att använda luftrum i de olika
            områdena.
          </note>
          <note type="speaker">
            Anf. 81 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det finns några saker som vi har beslutat om. Det
            första är att ge anstånd med skatter och avgifter som är direkt
            hänförliga till stängningen av luftrummet. Det finns, om jag förstår
            det rätt, ett förtydligande från kommissionen just om att det
            tillåtet att hitta statsstöd för direkta kostnader till följd
            av stängningarna av luftrummet. När det gäller exakt hur det i
            övrigt ska utformas får jag hänvisa till övriga ministrar, som
            kan frågorna bättre än vad jag kan.
          </note>
          <note>
            Utöver detta pågår naturligtvis hela tiden ett arbete som handlar
            om att försöka bli bättre på att förutse de olika konsekvenserna
            av de prövningar av vår ekonomi som en sådan här incident har
            orsakat. Det är precis som Karl Gustav Abramsson säger; vi har
            både de omedelbara konsekvenserna för flygplatser och för de näringsidkare
            som finns där och lite mer långsiktiga konsekvenser för flygbolagen.
          </note>
          <note>
            Vi vill se till att det finns en flygindustri också i morgon
            som kan flyga till delar av landet som behöver den typen av trafik.
          </note>
          <note>
            Utbildningen av framtidens chefer
          </note>
          <note type="speaker">
            Anf. 82 LENNART LEVI (c):
          </note>
          <note>
            Fru talman! Min fråga går till arbetsmarknadsminister Sven Otto
            Littorin. Den gäller behovet av kunskap avseende arbetsmiljö och
            ledarskap hos nästa generation chefer.
          </note>
          <note>
            Vi vet alla att en god chef är själva förutsättningen för en
            god arbetsmiljö. Omvänt är en dålig chef ofta en tung börda för
            sina underlydande.
          </note>
          <note>
            Enligt Styrmedelsutredningen ingår enligt den nu gällande högskoleförordningen
            arbetsmiljökunskaper i examenskraven för blivande civil- och högskoleingenjörer.
            Utredningen föreslår att sådan kunskap ska ingå som ett obligatorium
            i såväl civilingenjörs- som civilekonomutbildningen.
          </note>
          <note>
            Förslaget stöds av Arbetsmiljöverket, Arbetsgivarverket, LO,
            TCO, Svenskt Näringsliv och SKL. Stöds det även av arbetsmarknadsministern?
          </note>
          <note type="speaker">
            Anf. 83 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det korta svaret på frågan är ja. Jag kanske ska
            utveckla det något. Jag tycker att när vi har en frågeställning
            i en utredning som bejakas av i princip samtliga parter på arbetsmarknaden
            finns det starka skäl att lyssna på det.
          </note>
          <note>
            I går var det världsarbetsmiljödagen, den 28 april. Vi hade ett
            seminarium och fick oss ytterligare en gång till livs precis det
            som Lennart Levi beskriver, nämligen vikten av ledarskapet i arbetsmiljö.
            Vi fick än en gång veta hur pass viktigt det är med chefer som
            begriper, förstår och handlar för att få en god arbetsmiljö.
          </note>
          <note>
            Nu ingår detta som sagt i högskoleförordningen för blivande civil-
            och högskoleingenjörer. Bra så men det är ofta, eller åtminstone
            inte sällan, civilekonomer som så småningom blir chefer i de företag
            som ska anställa. Det är klart att jag håller med utredningen
            och parterna om att det vore en bra idé om även dessa fick bibringas
            klarheten i var vinsten ligger av att ha en god arbetsmiljö.
          </note>
          <note type="speaker">
            Anf. 84 LENNART LEVI (c):
          </note>
          <note>
            Fru talman! Tack för svaret, som är klargörande! Låt mig dock
            kommentera lite grann. På en direkt fråga från mig svarade högskoleminister
            Tobias Krantz för tre månader sedan här i kammaren att bestämmelserna
            i högskoleförordningen naturligtvis ska efterföljas ute på universitet
            och högskolor. Han pekade också på samma förordnings betoning
            av behovet av samverkan mellan universitet och högskolor å den
            ena sidan och näringslivet och det omgivande samhället å den andra.
          </note>
          <note>
            Jag kan inte tolka detta på annat sätt än att en sådan utbildning
            borde följa redan av högskoleförordningen och att högskolorna
            och universiteten borde finna goda skäl att noga lyssna på de
            uppfattningar som näringslivet och det omgivande samhället uttryckt
            i ärendet.
          </note>
          <note>
            Delar arbetsmarknadsministern även den uppfattningen?
          </note>
          <note type="speaker">
            Anf. 85 Arbetsmarknadsminister SVEN OTTO LITTORIN (m):
          </note>
          <note>
            Fru talman! Svaret även på den frågan är: Ja, det gör jag. Det
            är oerhört viktigt att vi har en väl fungerande korsbefruktning,
            skulle man nästan kunna kalla det för, mellan utbildningssystemet
            och arbetslivet. Jag tycker att det gäller i utbildningssystemets
            alla delar. Det gäller att vi har en bättre koppling både i grundskola,
            gymnasium och högskola och universitet. Det kan vara i form av
            praktikplatser, lärlingsplatser och liknande.
          </note>
          <note>
            Men det handlar också om förberedelse för det kommande arbetslivet
            även i arbetsmiljödimensionen, skulle jag vilja säga. Om vi kan
            lista ut av forskningen att just ledarskapet har kanske den mest
            betydelsefulla inverkan på ett arbetsliv som uppfattas som gott
            och en arbetsmiljö som uppfattas som god av den som är anställd
            eller berörs måste man också börja i utbildningssystemet. På så
            sätt kan man se till att informera och lyfta upp frågan och visa
            dess betydelse.
          </note>
          <note>
            I dag förlorar vi 3, 4 eller 5 procent av bnp varje år på grund
            av dålig arbetsmiljö. Det har vi inte råd med framöver.
          </note>
          <note>
            Tillgången till datorer på äldreboenden
          </note>
          <note type="speaker">
            Anf. 86 INGE GARSTEDT (m):
          </note>
          <note>
            Fru talman! Min fråga riktar sig till statsrådet Maria Larsson.
            Först vill jag tacka för det tidigare svaret om att man inte ska
            tvångsseparera äldre människor.
          </note>
          <note>
            Min fråga gäller också detta med omyndigförklarandet av äldre
            människor. Om jag bor på ett vårdboende är det fullständigt självklart
            att jag får ha en telefon. Men nu finns det väldigt många människor
            som är vana att kommunicera med barn, syskon och släkt via datorer,
            och det finns ingen möjlighet till det. De kan inte ta med sin
            dator.
          </note>
          <note>
            Jag undrar om att statsrådet kommer att inleda någon form av
            diskussion med Sveriges Kommuner och Landsting eller på något
            sätt verka för en ändring på det här området. Det är tyvärr så
            att staten har varit väldigt normgivande när det gäller hur våra
            äldreboenden ska se ut.
          </note>
          <note type="speaker">
            Anf. 87 Statsrådet MARIA LARSSON (kd):
          </note>
          <note>
            Fru talman! Tack för frågan! Det är en självklarhet att allt
            fler av våra äldre i dag kommunicerar mycket via Internet och
            är datoriserade. Därför är det en naturlig följd att äldreboenden
            också blir det på samma sätt som man anpassar sig efter vad de
            äldre önskar när det gäller musikevenemang och möjlighet att ha
            husdjur med sig. Det handlar alltid om att gå tillbaka och fråga
            den äldre: Vad önskar du?
          </note>
          <note>
            Det är den äldres rätt att få råda över sitt eget liv också när
            man behöver samhällets vård och omsorg som vi nu så tydligt beskriver
            i det förslag till lag om värdegrund som vi lägger fram för riksdagen
            för beslut. Där skriver vi tydligt om äldres rätt att bestämma
            hur och när hemtjänst ska ges och så vidare. LOV går ut på att
            stärka den äldres rätt.
          </note>
          <note>
            Det som är riktigt avgörande är att vi i den nya värdegrunden
            skriver att man ska kunna känna välbefinnande. Äldreomsorgen ska
            helt inriktas på att de äldre ska kunna känna välbefinnande. För
            många är det att kunna kommunicera via Internet.
          </note>
          <note type="speaker">
            Anf. 88 INGE GARSTEDT (m):
          </note>
          <note>
            Fru talman! Tack för det svaret! Hur kommer regeringen att arbeta
            för att implementera detta och sprida kunskap om den här nya lagstiftningen
            om de äldres rätt till egen myndighet och värdighet i senare delen
            av livet?
          </note>
          <note type="speaker">
            Anf. 89 Statsrådet MARIA LARSSON (kd):
          </note>
          <note>
            Fru talman! Det blir ingenting av en värdegrund om den bara blir
            en hyllvärmare. Det är därför viktigt med utbildningsinsatser.
            Vi kommer att börja med dem redan under innevarande år och fortsätta
            med dem under nästkommande år. Den första inriktningen blir på
            biståndsbedömare och chefer inom äldreomsorgen för att det här
            verkligen ska komma på plats.
          </note>
          <note>
            Vi kommer också att ge stimulanspengar för att utveckla lokala
            värdighetsgarantier där kommunerna tydligt kan uttrycka exakt
            och konkret vad man förbinder sig att åstadkomma inom äldreomsorgen.
            Här kan man mycket väl skriva in att på alla äldreboenden som
            finns i den här kommunen ska möjlighet till Internetuppkoppling
            finnas.
          </note>
          <note>
            När vi avsätter stimulanspengar vet vi också att ganska många
            kommuner börjar jobba aktivt med det.
          </note>
          <note>
            Koordinatorer för familjer med funktionshindrade barn
          </note>
          <note type="speaker">
            Anf. 90 ANN-CHRISTIN AHLBERG (s):
          </note>
          <note>
            Fru talman! Min fråga går till Maria Larsson. RBU gjorde en stor
            enkätundersökning 2008 där det framkom att föräldrar till barn
            med funktionshinder i genomsnitt hade kontakt med 17 olika personer
            om sitt barns funktionshinder. Vi vet alla hur mycket tid det
            tar att ha ett vanligt friskt barn. Flera uttrycker att detta
            är mer betungande än funktionsnedsättningarna i sig. RBU vill
            därför att varje familj ska få rätt till en koordinator som hjälper
            dem att få det stöd från samhället som de har rätt till.
          </note>
          <note>
            Då blir min fråga: Arbetar ministern för att underlätta för dessa
            föräldrar? Kommer de att få en koordinator?
          </note>
          <note type="speaker">
            Anf. 91 Statsrådet MARIA LARSSON (kd):
          </note>
          <note>
            Fru talman! Jag håller verkligen med om den beskrivning som frågeställaren
            ger. För många föräldrar som har ett barn med funktionsnedsättning
            är det en stor uppgift att koordinera att allting kommer på plats.
            Dessutom har man samma uppgift som alla andra att vara föräldrar
            och ge sina barn stöd och hjälp. I många fall är det en övermäktig
            uppgift.
          </note>
          <note>
            Det är en situation som jag är mycket uppmärksammad på. Jag har
            satt i gång en tankeverksamhet genom att ge ett uppdrag att titta
            på hur situationen ser ut och se om vi kan hitta en bra lösning.
          </note>
          <note>
            Jag skulle vilja säga att barnhabiliteringen har en nyckelposition.
            Den skulle kunna vara den här sammanhållande länken för att koordinera
            väldigt mycket av kontakterna.
          </note>
          <note>
            Jag har inget färdigt förslag, men jag är uppmärksammad på problemet.
            Jag har satt i gång ett litet utredningsförfarande kring den här
            situationen. För många föräldrar går en väldigt stor del av dagen
            ut på att bara samordna.
          </note>
          <note type="speaker">
            Anf. 92 ANN-CHRISTIN AHLBERG (s):
          </note>
          <note>
            Fru talman! Tack för svaret! Jag hoppas att det kommer snart
            så att dessa föräldrar kan få lite hjälp och stöd. Många av de
            här föräldrarna upplever att man nästan måste vara jurist för
            att förstå möjligheterna och kunna söka det stöd man har rätt
            till. Det handlar inte bara om att man möter dessa 17 olika personerna,
            allt från sjukgymnaster till kuratorer, och söker färdigtjänst
            i kommunen med mera, utan man har ofta syskon i familjen som man
            också ska orka med. Det handlar om hela familjesituationen och
            alla de här regelverken. Det är angeläget att utredningen och
            handling kommer skyndsamt så att de får hjälp, gärna genom en
            koordinator. Jag hoppas att det kommer inom en väldigt snar framtid.
          </note>
          <note type="speaker">
            Anf. 93 Statsrådet MARIA LARSSON (kd):
          </note>
          <note>
            Fru talman! Jag skulle också önska att mycket mer hade gjorts
            mycket tidigare, till exempel av den förra regeringen som frågeställaren
            representerar. Nu är det inte gjort. Vi har i alla fall satt i
            gång ett arbete. Sedan kommer det att ta lite tid. Vi vet att
            utredningar ska remitteras. Det ska vändas och vridas på varje
            system. Så är det demokratiska systemet utformat. Det är min förhoppning
            att komma fram i den här frågan under nästa mandatperiod.
          </note>
          <note>
            Biståndet och de mänskliga rättigheterna
          </note>
          <note type="speaker">
            Anf. 94 CHRISTIAN HOLM (m):
          </note>
          <note>
            Fru talman! Min fråga är inte helt olik Rosita Runegrunds tidigare
            fråga. Den vänder sig till biståndsminister Gunilla Carlsson.
          </note>
          <note>
            För att par veckor sedan var vi ett antal ledamöter som hade
            möjlighet att resa runt i Östafrika, bland annat till Kenya, Kongo
            och Rwanda. På grund av en isländsk vulkan fick vi också drygt
            fem dygn i Uganda. Det är länder som har drabbats av humanitära
            katastrofer, andra utvecklingsmässiga katastrofer och brott mot
            de mänskliga rättigheterna.
          </note>
          <note>
            I Rwanda kan vi se utveckling som under lång tid har varit ganska
            positiv på många sätt, men samtidigt ser vi att man nu stänger
            ned tidningar, kastar ut BBC och representanter för Human Rights
            Watch och så vidare. Det finns en oro när det gäller mänskliga
            rättigheter, demokrati och den utveckling som finns där, precis
            som Rosita Runegrund uttryckte när det gäller homosexualitet i
            Uganda och den eventuella lagstiftningen för att kriminalisera
            detta.
          </note>
          <note>
            Vad gör regeringen? Hur agerar man för att se till att vi kan
            dra vårt strå till stacken för att förhindra denna utveckling?
          </note>
          <note type="speaker">
            Anf. 95 Statsrådet GUNILLA CARLSSON (m):
          </note>
          <note>
            Fru talman! Den borgerliga regeringen sätter friheten främst.
            Vi har skärpt politiken på det här området, inte minst exemplifierat
            genom den skrivelse som riksdagen fick för snart två år sedan
            som heter Frihet från förtryck . Där utvecklar vi hur vi måste
            se till att inom ramen för Sveriges samlade bistånds- och utvecklingsengagemang
            jobba mycket mer konsekvent med mänskliga rättigheter och demokratisering
            för att skydda och ge stöd inte bara åt demokratiska dissidenter
            utan också till människor som måste kunna få hjälp och rätt att
            hävda sina rättigheter genom ett starkare rättsväsen. Vi måste
            också, inom biståndet som verkar i de här känsliga miljöerna,
            ha en helt annan kunskap och medvetenhet.
          </note>
          <note>
            Jag har sagt att vi inom biståndet ska mer mod att säga ifrån.
            Diskussionen om Uganda är ett tydligt exempel på detta. I de svåra
            lägen, som till exempel Rwanda befinner sig i, måste vi också
            ha väldigt hög vaksamhet när det gäller vad som sker inför valen.
            Rwanda, som har haft en ekonomisk utveckling, fullföljer inte
            alls på samma sätt med demokratisering och högre standard på de
            mänskliga rättigheterna utan går baklänges i denna del. Där är
            vi mycket kritiska.
          </note>
          <note>
            Sjukförsäkringsreglerna
          </note>
          <note type="speaker">
            Anf. 96 JASENKO OMANOVIC (s):
          </note>
          <note>
            Fru talman! Nyligen gjorde Statstjänstemannaförbundet en undersökning
            angående det som riksdagen beslutade vid årsskiftet om att en
            del av de sjukskrivna fick lämna sjukförsäkringen och förflyttas
            till Arbetsförmedlingen. Arbetsförmedlare bedömer att 61 procent
            av de sjuka som nu har kommit till Arbetsförmedlingen egentligen
            behöver medicinsk vård.
          </note>
          <note>
            Till skillnad från vulkanutbrott som inte går att förutse hade
            man kunnat förutse detta om man bara hade läst remissvaren innan
            riksdagen fattade beslut om detta. 61 procent av dem som har kommit
            till Arbetsförmedlingen från sjukförsäkringen behöver medicinsk
            vård.
          </note>
          <note>
            Min fråga till arbetsmarknadsministern är: Vilken medicinsk vård
            kan Arbetsförmedlingen erbjuda de människorna?
          </note>
          <note type="speaker">
            Anf. 97 Arbetsmarknadsminister SVEN OTTO LITTORIN (m):
          </note>
          <note>
            Fru talman! Låt mig konstatera att det kommer en utvärdering
            från Arbetsförmedlingen och Försäkringskassan där vi får ett faktaunderlag
            över de personer som det handlar om totalt sett, och det kommer,
            vad jag förstår, lite senare i vår. Men om denna siffra skulle
            vara sann är det omvänt så att fyra av tio som har lämnat socialförsäkringen
            och sjukförsäkringen alltså har en arbetsförmåga kvar som man
            äntligen kan pröva. Det är någon som äntligen ringer till de här
            personerna som har gått år ut och år in i passiva sjukförsäkringssystem
            och säger: Vad kan vi göra för dig? Vilken typ av arbetslivsinriktad
            rehabilitering kan vi satsa på för att du ska komma tillbaka?
          </note>
          <note>
            40 procent är betydligt bättre än de handlingsplanesamverkansresultat
            som vi har sett som ligger på mellan 36 och 38 procent. Så även
            om den siffran skulle vara sann är det betydligt bättre. Är man
            sjuk och inte har någon arbetsförmåga har man rätt att vara sjukskriven.
            Det gäller också nu, och då är man välkommen tillbaka till sjukförsäkringen.
          </note>
          <note type="speaker">
            Anf. 98 ANDRE VICE TALMANNEN:
          </note>
          <note>
            Vi säger tack till alla statsråd som har deltagit i frågestunden.
            Vi hann med 16 frågeställare men inte riktigt alla, för det var
            fler som hade velat ställa frågor. Vi säger också tack till alla
            frågeställare.
          </note>
          <note>
            6 § Integritet och effektivitet i polisens brottsbekämpande verksamhet
          </note>
          <note>
            Föredrogs
          </note>
          <note type="speaker">
            Anf. 99 INGE GARSTEDT (m):
          </note>
          <note>
            Fru talman! Jag vill börja med att yrka bifall till förslaget
            i justitieutskottets betänkande nr 19 som behandlar integritet
            och effektivitet i polisens brottsbekämpande verksamhet, i dagligt
            tal kallad polisdatalagen. Det här är ett enigt betänkande, vilket
            innebär att det inte finns några reservationer i ärendet.
          </note>
          <note>
            Det här är en ny lagstiftning som ska vässa den brottsbekämpande
            verksamheten och göra den ännu effektivare. Vi har ju i dag ca
            20 000 poliser, och vi har utvecklat rättsväsendet och går nu
            vidare. Det är bra att vi nu i Sverige får en lagstiftning som
            är så teknikneutral som möjligt och så flexibel som möjligt.
          </note>
          <note>
            Vi lever i en värld där informationstekniken går rasande fort
            framåt, och det är just därför som teknikneutraliteten är viktig.
            Den här nya lagstiftningen är ännu en del i alliansarbetet med
            att stärka skyddet för den enskilde, för dig och mig, och för
            att öka rättstryggheten.
          </note>
          <note>
            Bristerna som har funnits tidigare i effektiviteten i informationsutbyte
            har fördröjt och försvårat brottsutredningar och ibland faktiskt
            fått ödesdigra följder för att man inte har kunnat föra över information
            mellan olika myndigheter. Har man kunnat göra det har man inte
            gjort det på ett effektivt sätt.
          </note>
          <note>
            Det är väldigt viktigt att en brottsbekämpande myndighet på det
            här sättet enkelt kan få tillgång till en annan myndighets brottsbekämpande
            information. Lagen reglerar med några undantag behandling av personuppgifter
            i polisens brottsbekämpning vid Rikspolisstyrelsen, polismyndigheterna
            och Ekobrottsmyndigheten. Den externa tillsynen av de här registren
            skärps också, och det är viktigt för den personliga integriteten.
          </note>
          <note>
            Fru talman! Den här nya lagstiftningen är ännu en del av alliansregeringens
            arbete med att öka rättstryggheten.
          </note>
          <note type="speaker">
            Anf. 100 KARL GUSTAV ABRAMSSON (s):
          </note>
          <note>
            Fru talman! Jag har inte anmält mig för ett inlägg förrän nu.
            Det är precis som Inge Garstedt säger att vi är överens om det
            här betänkandet. Det är bara en liten sak som jag vill nyansera
            i det som Inge Garstedt sade. Hon talade om det kanske var omedvetet
            den här nya lagen som har tillkommit och som har varit relativt
            komplicerad att ta fram, tror jag, med de följdförändringar som
            har blivit. Det är inte så att det har varit något medvetet agerande
            från Socialdemokraternas sida för att fördröja det här.
          </note>
          <note>
            Jag tror att det är viktigt att man ser till att en sådan här
            lagstiftning är så noggrant tillkommen som möjligt, att den är
            granskad och att den kommer att göra den nytta som den är avsedd
            att göra i rättsväsendet. Jag är inte helt övertygad om att vi
            har kommit till vägs ände när det gäller att ha tillgång till
            den här typen av instrument för att underlätta hela rättsväsendets
            arbete med att förebygga brott.
          </note>
          <note>
            Men, fru talman, vi är överens om förslaget i betänkandet och
            yrkar bifall till detta.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.07 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            7 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 april
          </note>
          <note>
            Lennart Axelsson
          </note>
          <note>
            Patrik Björck
          </note>
          <note>
            Luciano Astudillo
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 4 maj.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 april
          </note>
          <note>
            Lena Hallengren
          </note>
          <note>
            Yvonne Andersson
          </note>
          <note>
            Eva Sonidsson
          </note>
          <note>
            Tina Ehn
          </note>
          <note>
            Louise Malmström
          </note>
          <note>
            Louise Malmström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 4 maj.
          </note>
          <note>
            11 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 29 april
          </note>
          <note>
            Kenneth G Forslund
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 4 maj.
          </note>
          <note>
            12 § Kammaren åtskildes kl. 16.04.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
