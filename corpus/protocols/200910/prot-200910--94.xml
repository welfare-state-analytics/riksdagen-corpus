<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--94</head>
          <docDate when="2010-03-24">2010-03-24</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:94
          </note>
          <note>
            Onsdagen den 24 mars
          </note>
          <note>
            Kl. 09:00 - 21:28
          </note>
          <note>
            1 § Justering av protokoll
          </note>
          <note>
            Justerades protokollet för den 18 mars.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 18 maj.
          </note>
          <note>
            3 § Förnyad bordläggning
          </note>
          <note>
            Föredrogs och bordlades åter
          </note>
          <note>
            4 § Prövning av fråga om tillämpligheten av 2 kap. 12 § tredje
            stycket regeringsformen i visst fall (bet. 2009/10:AU5)
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 1 MARIANNE BERG (v):
          </note>
          <note>
            Fru talman! Utifrån Lagrådets yttrande har konstitutionsutskottet
            i sitt ställningstagande bedömt att vilandeförklaring inte är
            tillämplig gällande det nu liggande lagförslaget om åtgärder med
            anledning av Lavaldomen och andra arbetsrättsliga frågor.
          </note>
          <note>
            I KU:s betänkande 43 finns två särskilda yttranden, ett från
            Socialdemokraterna tillsammans med Miljöpartiet och ett från oss
            i Vänsterpartiet.
          </note>
          <note>
            Vänsterpartiets uppfattning är att lagförslaget innebär ingrepp
            i den grundlagsskyddade föreningsfriheten oavsett om det omfattas
            av reglerna om en vilandeförklaring eller inte. Vi anser bland
            annat att i föreningsfrihetens kärna ingår förhandlingsrätten
            och rätten att teckna kollektivavtal.
          </note>
          <note>
            Om riksdagen i dag röstar igenom punkt 2 om antagande av lagförslag
            anser Vänsterpartiet att risken är stor att just kärnan i föreningsfriheten
            då likt barnet kastas ut med badvattnet.
          </note>
          <note>
            Fru talman! Vid ett regeringsskifte kommer vi i de rödgröna partierna
            att tillsammans riva upp lagen. Det är glädjande speciellt ur
            den aspekten att vi nu kan se fram emot att lagen kommer att bli
            kortvarig.
          </note>
          <note>
            Fru talman! Jag yrkar härmed avslag på förslaget under punkt
            2 i arbetsmarknadsutskottets betänkande 5.
          </note>
          <note type="speaker">
            Anf. 2 JENNIE NILSSON (s):
          </note>
          <note>
            Fru talman! Vi socialdemokrater redovisade i samband med den
            ursprungliga debatten våra invändningar kring de allvarliga brister
            som lagförslaget om åtgärder med anledning av Lavaldomen innehåller.
            Vi begärde dessutom att frågan om vilandeförklaring skulle prövas
            utifrån de förändringar i rättspraxis som skett på europeisk nivå
            i frågor som rör innehållet i de fri- och rättigheter som återfinns
            i den europeiska konventionen om mänskliga rättigheter.
          </note>
          <note>
            Vi ansåg att det var viktigt att få det prövat vilken verkan
            förändrad rättspraxis på europeisk nivå kunde ha på de svenska
            fri- och rättigheterna i regeringsformens 2 kap.
          </note>
          <note>
            Lagrådet har nu avgett sitt yttrande, och utifrån juridisk synpunkt
            motsätter vi oss inte Lagrådets bedömning. Fortfarande anser vi
            dock att lagen är för långtgående och i sig innebär ingrepp i
            det som vi i politisk mening betraktar som grundläggande rättigheter,
            detta oavsett om de omfattas av reglerna om vilandeförklaring
            eller inte.
          </note>
          <note>
            Den kritik som vi tidigare har framfört kvarstår, och vi yrkar
            därför avslag på lagförslaget under punkt 2.
          </note>
          <note type="speaker">
            Anf. 3 ULF HOLM (mp):
          </note>
          <note>
            Fru talman! Vid behandlingen av arbetsmarknadsutskottets betänkande
            5 begärde vi från Miljöpartiet tillsammans med Socialdemokraterna
            och Vänsterpartiet att man skulle pröva en vilandeförklaring.
          </note>
          <note>
            Lagrådet har nu avgett sina synpunkter på det förslaget. Från
            juridisk synpunkt motsätter vi oss inte från Miljöpartiets sida
            Lagrådets bedömning. Vi anser dock fortfarande att lagen är för
            långtgående och i sig innebär ingrepp i det som vi i politisk
            mening betraktar som grundläggande rättigheter, detta oavsett
            om de omfattas av reglerna om vilandeförklaring eller inte.
          </note>
          <note>
            Fru talman! Mot bakgrund av detta yrkar vi i Miljöpartiet avslag
            på lagförslaget.
          </note>
          <note>
            Överläggningen var härmed avslutad.
          </note>
          <note>
            5 § Stärkt ställning för patienten
          </note>
          <note>
            Föredrogs
          </note>
          <note type="speaker">
            Anf. 4 SOLVEIG HELLQUIST (fp):
          </note>
          <note>
            Fru talman! I dag ska vi debattera betänkandet Stärkt ställning
            för patienten . I betänkandet behandlas också tolv motionsyrkanden
            som väckts under den allmänna motionstiden 2009.
          </note>
          <note>
            Regeringen föreslår att den nationella vårdgarantin ska regleras
            i lag. De tidsgränser som gäller för vårdgarantin i dag ska fortsätta
            gälla tills vidare.
          </note>
          <note>
            Landstingen får i och med detta i uppdrag att ge patienten individuellt
            anpassad information om vårdgarantin. Landstingen ska också se
            till att patienten utan extra kostnad får vård hos annan vårdgivare
            om landstinget inte i rätt tid uppfyller tidsgränserna.
          </note>
          <note>
            Verksamhetschefen ska ges ett tydligare ansvar för att patientens
            behov av trygghet, samordning, kontinuitet och säkerhet i vården
            tillgodoses. Om en patient begär det eller om det behövs ska verksamhetschefen
            utse en fast vårdkontakt för patienten. Detta ersätter den nuvarande
            funktionen patientansvarig läkare.
          </note>
          <note>
            Patientens ställning stärks genom att hälso- och sjukvårdens
            skyldighet att medverka till att patienten kan få en förnyad medicinsk
            bedömning utökas. Det gör man genom att ta bort begränsningen
            att skyldigheten bara gäller när vetenskap och beprövad erfarenhet
            inte ger entydig vägledning för det medicinska ställningstagandet.
          </note>
          <note>
            Samtliga motioner i betänkandet avstyrks. I betänkandet finns
            två reservationer och ett särskilt yttrande.
          </note>
          <note>
            Härmed överlämnar jag ärendet till debattörerna.
          </note>
          <note type="speaker">
            Anf. 5 ELINA LINNA (v):
          </note>
          <note>
            Fru talman! Det är bra att patientens ställning inom hälso- och
            sjukvården förstärks. Vänsterpartiet säger inte nej till regeringens
            förslag, men vi har ändå två reservationer i betänkandet. Våra
            reservationer har sitt ursprung i motioner från allmänna motionstiden
            men stämmer väl överens med innehållet i betänkandet.
          </note>
          <note>
            Fru talman! Innan jag övergår till att tala om reservationerna
            vill jag inleda med att uttrycka farhågor för att alla grupper
            i samhället i verkligheten inte kommer att inkluderas av stärkt
            ställning för patienten inom hälso- och sjukvården. Jag syftar
            på den nya formuleringen i 2 § i hälso- och sjukvårdslagen som
            lyder: Den som har ansvaret för hälso- och sjukvården av en patient
            ska se till att patienten ges individuellt anpassad information
            om sina möjligheter att välja vårdgivare och utförare inom den
            offentligt finansierade hälso- och sjukvården.
          </note>
          <note>
            Blir det verkligen så för patienter som söker vård inom psykiatrin
            att patienten ges information om sina möjligheter att välja vårdgivare
            och utförare? Patienter med psykiska sjukdomar nämns inte i propositionen.
            När det gäller utvidgad rätt till förnyad medicinsk bedömning
            kan jag inte heller tänka mig att regeringen har tänkt på patienter
            med psykisk sjukdom. Ändringen i den paragrafen handlar om att
            enbart ändra vetenskap och beprövad erfarenhet till det medicinska
            ställningstagandet. Inte heller när det till exempel gäller utvidgningen
            av rätten att få förnyad medicinsk bedömning nämns personer med
            psykiska sjukdomar. Jag befarar därför att den rätten inte utvidgas
            till att gälla även personer med psykiska sjukdomar.
          </note>
          <note>
            Jag menar att övervägandena och förslagen i propositionen Stärkt
            ställning för patienten vårdgarantin, fast vårdkontakt och förnyad
            medicinsk bedömning inte innehåller någon särskild analys av patientens
            rättigheter specifikt inom psykiatrin. I alla fall nämns inte
            personer med psykiatriska sjukdomar i propositionen. Men som vi
            alla här vet är det speciellt inom psykiatrin som samhällets rättighetsregler
            ställs på sin spets. Därför är det märkligt att patienträttigheterna
            inom den psykiatriska vården inte nämns.
          </note>
          <note>
            Nu har vi inte ministern här i kammaren, men jag hoppas att allianspartiernas
            representanter i sina anföranden förklarar hur det kommer sig
            att regeringen i sin proposition inte problematiserar förhållandena
            för patienter med psykiatriska sjukdomar. Många situationer inom
            den psykiatriska sjukvården är inte lika enkla att lösa som inom
            den somatiska sjukvården. Inom psykiatrin om någonstans borde
            patientens rättigheter lyftas fram som en utmaning för vården,
            och de borde åtminstone ha nämnts i propositionen.
          </note>
          <note>
            Fru talman! Vänsterpartiets motion, som bland annat handlar om
            tillgänglighet till behandling av personer med missbruk, avstyrks
            av majoriteten med motiveringen att den så kallade Missbruksutredningen
            ska redovisa sitt uppdrag senast den 15 november 2010 och att
            utskottet inte bör föregripa utredningens arbete.
          </note>
          <note>
            Jag tvingas dra slutsatsen att propositionen inte heller omfattar
            personer som är sjuka på grund av missbruk. Annars förstår jag
            inte varför dessa personer inte ens nämns i propositionen.
          </note>
          <note>
            Vänsterpartiet vill att det ska finnas vård till alla med missbruksproblem.
            Bristande tillgänglighet till behandling är ett återkommande problem
            när det gäller vård för personer med missbruksproblem. Det är
            tydligt att regeringen inte har tänkt på personer med missbruksproblem
            när man skrivit om individuellt anpassad information om vårdgarantin.
          </note>
          <note>
            Vänsterpartiet däremot vill införa en vård- och behandlingsgaranti
            som ger alla de människor med missbruksproblem som söker hjälp
            uttrycklig rätt till en påbörjad vårdplanering och eventuell avgiftning
            inom sju dagar. Åtgärder bör vidtas omedelbart när patienten söker
            hjälp. Jag tycker att det är synd att regeringen inte ens kommenterar
            patienter med missbruksproblem i samband med propositionen om
            stärkt ställning för patienten.
          </note>
          <note>
            Fru talman! Jag har ett flertal gånger här i kammaren efterlyst
            konsekvensanalyser av regeringens förslag inom vårdområdet. Vi
            vet att det finns stora kunskapsluckor när det gäller kvinnors
            hälsa, så återigen efterlyser jag en konsekvensanalys i ett könsperspektiv.
          </note>
          <note>
            Vidare är det känt att det finns skillnader mellan könen när
            det gäller hur man behandlas inom vården. Genom bland annat Socialstyrelsens
            genusanalys av hälso- och sjukvården vet vi att kvinnor inte får
            samma vård och behandling som män trots likartade medicinska faktorer.
          </note>
          <note>
            Vänsterpartiet menar att Socialstyrelsen bör få i uppdrag att
            analysera tillämpningen och tolkningen av patienträttighetslagstiftningen
            också den patienträttighetslagstiftning som vi just nu debatterar
            i ett genusperspektiv.
          </note>
          <note>
            Vi i Vänsterpartiet menar också att det verkar råda stora brister
            i omhändertagandet av de äldre i akutsjukvården. Därför vill Vänsterpartiet
            att Socialstyrelsen ges i uppdrag att särskilt analysera akutsjukvården
            och den nationella vårdgarantins påverkan när det gäller patienter
            över 65 år. De två konsekvensanalyserna skulle säkert ha höjt
            propositionens hållbarhet och kvalitet.
          </note>
          <note>
            Fru talman! Som jag inledningsvis nämnt säger Vänsterpartiet
            inte nej till regeringens proposition, men vi ser många brister
            i regeringens förslag. Jag har beskrivit några sådana i mitt anförande.
            Jag har också presenterat våra motioner som tyvärr avstyrks i
            betänkandet men som jag menar hade kunnat höja kvaliteten i framlagda
            förslag.
          </note>
          <note>
            Fru talman! Jag vill avsluta med att förklara att jag självklart
            står bakom Vänsterpartiets båda reservationer. Men för tids vinnande
            yrkar jag bifall endast till reservation 2.
          </note>
          <note type="speaker">
            Anf. 6 KENNETH JOHANSSON (c):
          </note>
          <note>
            Fru talman! I dag stärker vi patienternas ställning ytterligare.
            Det gör vi genom att den nationella vårdgarantin regleras i lag,
            genom att den patient som så begär ska ha rätt till en fast vårdkontakt
            och genom att patientens rätt till förnyad medicinsk bedömning
            utökas.
          </note>
          <note>
            Att stärka patientens ställning både när det gäller att få vård
            i tid och när det gäller att få rätt vård är en prioriterad fråga
            för Centerpartiet och övriga allianspartier. Under det senaste
            året har vi kunnat se minskade köer i vården, mycket tack vare
            regeringens kömiljardssatsning. Nu går vi ett steg längre och
            gör vårdgarantin till lag.
          </note>
          <note>
            Det går framåt. Under åren i opposition fick jag 14 gånger avslag
            på kravet om en nationell vårdgaranti. Nu stärker vi denna och,
            som sagt, reglerar den i lag tills vidare enligt samma tidsgränser
            som i dag. Om landstinget inte lyckas uppfylla tidsgränserna ska
            man dessutom se till att patienten utan extra kostnad kan få vård
            hos en annan vårdgivare. Skyldighet föreligger också att ge patienten
            individuellt anpassad information om hur vårdgarantin fungerar
            och om vilka rättigheter patienten har.
          </note>
          <note>
            Vårdens verksamhetschefer får ett tydligare ansvar för att patientens
            behov av trygghet, samordning, kontinuitet och säkerhet i vården
            tillgodoses. Om så behövs eller om patienten så begär ska en fast
            vårdkontakt utses för patienten.
          </note>
          <note>
            En av mina första debatter här i riksdagen det var hösten 1998
            handlade för min del bland annat om Centerpartiets förslag om
            en utökad second opinion. Nu genomför vi detta.
          </note>
          <note>
            Min slutsats blir förstås att det med en alliansregering blir
            resultat. Handfast och målmedvetet driver vi fram förslag och
            beslut som stärker patientens ställning.
          </note>
          <note>
            I propositionen redovisar regeringen de ganska många insatser
            som gjorts under senare år för att förtydliga och förstärka patientens
            ställning och för att öka patientens valfrihet. Lagen om valfrihet
            LOV fritt vårdval, en nationellt samordnad sjukvårdsrådgivning
            per telefon och via Internet, skärpt tillsyn, öppna jämförelser,
            kvalitetsregistrering och den funktion för oberoende granskning
            som nu är under uppbyggnad är några exempel. Patientsäkerhetsutredningen,
            den nationella cancerstrategin och Värdighetsutredningen är andra
            exempel på sådant som till viss del syftar till att stärka patientens
            ställning. Sammantaget innebär således Alliansens hälso- och sjukvårdspolitik
            så här långt en kraftfull förstärkning av patientens ställning.
          </note>
          <note>
            Elina Linna och Vänsterpartiet lyfter upp frågor som jag tycker
            är viktiga. Hur ser vi till att alla inom vården, oavsett var
            man bor och oavsett vilken diagnos man har, har möjligheten att
            få del av de skyldigheter och rättigheter vi har som enskilda
            och som patienter? Vi vet att personer med psykiatriska sjukdomar
            har en ställning som inte alltid är så lätt att klara ut för att
            leva upp till den jämlika vård vi ska leva upp till.
          </note>
          <note>
            Mitt svar till Elina Linna är dock att hälso- och sjukvårdslagen
            gäller alla. Vi ska se till att alla har rätt till de rättigheter
            vi instiftar. Där det finns särskilt utsatta grupper Elina Linna
            tog upp exempel på det ska vi givetvis via uppföljning, via tillsyn,
            via sjukvårdshuvudmännens ansvar och via det samlade arbete vi
            gör verkligen anstränga samhällsapparaten för att se till att
            alla får sina rättigheter tillgodosedda.
          </note>
          <note>
            Det görs alltså mycket, men det finns fortfarande mycket kvar
            att göra. Vi är inte färdiga. Jag kan lova att vi inom kort från
            allianspartierna kommer att presentera ytterligare en rad förslag
            som vi avser att genomföra under nästa mandatperiod.
          </note>
          <note>
            Fru talman! Vi är i stort sett överens om förslagen i dagens
            betänkande, och jag tycker att det är bra. Jag yrkar bifall till
            förslaget i utskottets betänkande och avslag på reservationerna.
          </note>
          <note type="speaker">
            Anf. 7 ELINA LINNA (v) replik:
          </note>
          <note>
            Fru talman! Att jag lyfter upp frågan om patienter med psykiatriska
            sjukdomar speciellt beror på att jag själv har erfarenhet av att
            man glömmer bort denna grupp i lagstiftningen.
          </note>
          <note>
            Kenneth Johansson kommer säkert ihåg utredningen om patientens
            rätt. Jag tror att det var 1998 den kom. Jag var inte riksdagsledamot
            då utan kommer så väl ihåg att jag deltog i ett seminarium där
            man presenterade denna utredning, och jag ställde frågor utifrån
            det perspektiv som människor med psykisk sjukdom har, alltså hur
            man kommer att tillämpa lagen när deras problem behöver lösas.
            Jag fick till svar att man inte hade tänkt på personer med psykiatriska
            sjukdomar när man stiftade lagen. De fanns alltså inte med i underlaget.
          </note>
          <note>
            Jag försökte verkligen att i propositionen hitta patienter med
            psykiatriska sjukdomar och deras rätt och möjlighet till stärkt
            ställning, men jag gjorde inte det. När det gäller second opinion
            har Vänsterpartiet i åratal motionerat om utökning också för patienter
            med psykiatriska diagnoser, men jag kan inte hitta något bevis
            om utökning när det gäller second opinion för personer med psykiatriska
            sjukdomar.
          </note>
          <note type="speaker">
            Anf. 8 KENNETH JOHANSSON (c) replik:
          </note>
          <note>
            Fru talman! Som jag sade i mitt anförande är utgångspunkten att
            hälso- och sjukvårdslagen gäller alla. Vi har en uppgift ifrån
            beslutsfattare och ifrån de myndigheter som har ett särskilt uttalat
            ansvar att se till att man lever upp till detta.
          </note>
          <note>
            Det är nödvändigt att vi när det gäller de grupper som är särskilt
            utsatta inom vården och i samhället Elina Linna har räknat upp
            ett antal av dessa grupper är extra noga med bevakning och tillsyn
            för att se till att även de har rätt till och får de möjligheter
            vi avser att man ska ha. Vi pekar inte ut några särskilda diagnoser
            eller sjukdomsgrupper, utan vi ska ta ett samlat ansvar för att
            se till att de lagar vi stiftar gäller alla i det här landet med
            en speciell bevakning och kontroll, som jag har sagt, för de personer
            som kanske inte alla gånger har möjligheter att själva bevaka
            sina intressen fullt ut.
          </note>
          <note type="speaker">
            Anf. 9 ELINA LINNA (v) replik:
          </note>
          <note>
            Fru talman! Självklart gäller hälso- och sjukvårdslagen alla
            personer, men när det gäller patienträttigheter har vi erfarenheter
            av att de är sämre inom den psykiatriska vården än inom den somatiska
            vården. Därför hade jag förväntat mig att denna proposition och
            denna lag skulle ha haft i alla fall något slags ambition att
            förbättra patientsäkerheten just för den grupp som det finns vetenskapliga
            bevis för har sämre patienträttigheter än den som drabbas av en
            somatisk sjukdom.
          </note>
          <note>
            I till exempel § 2 i den nya lagen står det att patienten ska
            ges individuellt anpassad information om sina möjligheter att
            välja vårdgivare och utförare inom den offentligt finansierade
            hälso- och sjukvården. Jag tror alltså att man har dessa ambitioner,
            men i verkligheten är det inte möjligt för patienter med psykiatriska
            sjukdomar att utnyttja den valmöjlighet man här lovar.
          </note>
          <note type="speaker">
            Anf. 10 KENNETH JOHANSSON (c) replik:
          </note>
          <note>
            Fru talman! Även § 2 i hälso- och sjukvårdslagen omfattar personer
            med psykiatriska problem, och att det står individuellt anpassad
            betyder att man måste utforma och tillämpa på ett sådant sätt
            att mottagaren av informationen också har möjligheter att tillgodogöra
            sig den. Det är ett väldigt viktigt kommande arbete jag instämmer
            gärna i det för att se till att lagens tillämpning blir så som
            det är tänkt. Det ska läggas upp så att det går att leva upp till
            individuellt anpassad information.
          </note>
          <note>
            När det sedan gäller uppföljning och utvärdering är det också
            någonting som både propositionen och vi i utskottets övervägande
            lyfter fram. Det är ett jobb som regeringen aviserar att den ska
            göra, och då är det min absoluta utgångspunkt att de många gånger
            berättigade farhågorna att det är svårt att nå vissa grupper ska
            beaktas. Man får särskilt beakta dessa utsatta gruppers behov.
          </note>
          <note type="speaker">
            Anf. 11 CHRISTER ENGELHARDT (s):
          </note>
          <note>
            Fru talman! I stora drag är vi överens i socialutskottets betänkande
            SoU7 Stärkt ställning för patienten . Utskottet ställer sig bakom
            de förslag som finns om att på olika områden bidra till att ytterligare
            förstärka patientens rätt inom hälso- och sjukvården. Det gäller
            bland annat vårdgaranti, fast vårdkontakt och förnyad medicinsk
            bedömning. Vi socialdemokrater har dock ett särskilt yttrande
            tillsammans med Miljöpartiet om missbruksfrågan, och jag vill
            därför mycket kort säga några ord om detta.
          </note>
          <note>
            En person som missbrukar droger alkohol eller narkotika behöver
            stöd för att kunna sluta med sitt missbruk. Att bryta ett missbruk
            är inte lätt, och individen behöver oftast både motivation och
            ett kraftfullt stöd från omgivningen för att klara detta.
          </note>
          <note>
            Fru talman! Samhället har allt att vinna på att förebygga missbruk
            när det är möjligt, men när missbruket är ett faktum anser vi
            socialdemokrater att det måste finnas möjlighet till vård och
            behandling. När viljan och motivationen finns där måste samhället
            kunna erbjuda de insatser som behövs.
          </note>
          <note>
            Utredningen om patientens rätt i vården identifierade några områden
            som särskilt angelägna att åtgärda: tillgänglighet, samordning
            av olika vårdinsatser samt patientens delaktighet i vården.
          </note>
          <note>
            Om man vill stärka patientens ställning på allvar måste man se
            de speciella problem som personer med missbruksproblematik har.
          </note>
          <note>
            Mot denna bakgrund anser vi att det behöver införas en särskild
            vård- och behandlingsgaranti för människor med missbruksproblematik,
            alternativt att nuvarande vårdgaranti omformas för att också tydligt
            inbegripa människor med missbruksproblem. Den nuvarande vårdgarantin
            är inte anpassad för den behandling som missbruksproblem kräver,
            till exempel avgiftning, vårdplanering och samordning.
          </note>
          <note>
            Fru talman! Människor med missbruksproblem är en särskilt utsatt
            grupp som behöver särskilt stöd. Hur tidsgränserna bäst utformas
            för att inbegripa avgiftning, vårdplanering och möjlighet till
            ökad valfrihet när det gäller behandlingsalternativ anser vi bör
            utredas.
          </note>
          <note>
            Vi har i den socialdemokratiska gruppen tillsammans med Vänsterpartiet
            och Miljöpartiet träffat den statlige missbruksutredaren, som
            tittar på dessa frågor just nu, och vi ser fram mot de förslag
            som väntas i höst på detta område. Mot bakgrund av Missbruksutredningens
            pågående arbete avstår vi socialdemokrater från att reservera
            oss. Vi har emellertid för avsikt att noga följa frågan och förbehåller
            oss rätten att återkomma i ärendet.
          </note>
          <note>
            Fru talman! Med det anförda yrkar jag bifall till förslaget i
            socialutskottets betänkande SoU7, Stärkt ställning för patienten
            .
          </note>
          <note type="speaker">
            Anf. 12 CECILIA WIDEGREN (m):
          </note>
          <note>
            Fru talman! Det är ett ganska unikt beslut som riksdagen ska
            fatta i dag. Detta är ett betänkande där Sveriges riksdags sju
            partier i den fråga som för väljarna ett valår är den andra viktigaste
            frågan till stor del är överens om de förslag som vi lägger på
            riksdagens bord. Det är rätt unikt ett valår.
          </note>
          <note>
            Jag hoppas också att vi när vi möts på barrikaderna utanför det
            här rummet kommer att tydliggöra att vi tillsammans nu har stärkt
            patientens ställning. De förslag som alliansregeringen har presenterat
            för riksdagen är till stor del godkända av även Socialdemokraterna,
            Vänsterpartiet och Miljöpartiet.
          </note>
          <note>
            Vi har länge i riksdagen haft makten att stärka patientens ställning.
            Men vi har inte fullgjort det. Nu möjliggör vi detta när vi lagfäster
            de garantier som vi länge har haft i verksamheten men som inte
            har varit lag.
          </note>
          <note>
            Det här är självklart i många andra länder runt omkring oss.
            Men det har inte varit det i Sverige förrän nu. Det är faktiskt
            som så att vi till och med den 30 juni i år kommer att ha en begränsning
            i lagen som säger att patienten inte har rätt till behandling
            utanför sitt eget landsting. Den lagändringen gör vi först i år,
            2010. Det är så att man ropar: Äntligen, fru talman, är den begränsningen
            för patienten borta ur lagen!
          </note>
          <note>
            Det här är historiskt, för det finns inga följdmotioner till
            propositionen. Propositionen antas därmed enhälligt. Att oppositionen
            står och applåderar oss vore kanske mycket sagt, men vi får väl
            se när vi möts på barrikaderna vad vi får för ljud i skällan.
          </note>
          <note>
            Detta är en liten del i den rad av åtgärder som alliansregeringen
            presenterar för att stärka patientens ställning, inte bara på
            papperet utan också till innehållet.
          </note>
          <note>
            Fru talman! Vi är överens om den gemensamma solidariska finansieringen
            av hälso- och sjukvården. Det ska komma via skatten. Men patienten
            har haft en alltför underordnad ställning i lagstiftningen. Det
            är det som vi nu förändrar i praktiken.
          </note>
          <note>
            Ett av de viktigaste maktmedlen för patienten är information.
            Det är viktigt att möjliggöra att rättigheten inte bara finns
            i lagen, som vi nu fattar beslut om, utan också i information,
            så att man kan använda sin rättighet i praktiken. Det blir nu
            tydligt att landstingen ska se till att patienten utan extra kostnad
            för honom eller henne ska få vård hos en annan vårdgivare om landstinget
            inte uppfyller det som står i garantin. Landstingen ska dessutom
            åläggas att ge patienten individuellt anpassad information om
            garantin och rättigheterna. Detta är tyvärr någonting som ännu
            inte är praktisk verksamhet.
          </note>
          <note>
            Jag ska läsa upp ett exempel som gäller Mikael Karlsson i Västsverige.
            Han hade behov av en fetmaoperation så sent som i december förra
            året. Han hade inte under ett års väntetid fått information från
            sjukhuset om att han kunde vända sig till ett annat sjukhus med
            kortare väntetid. Det är inte någonting som någon har sagt till
            mig, säger Mikael Karlsson i Västsverige. Jag skulle gärna ha
            åkt vart som helst för att få min operation utförd, tillägger
            han.
          </note>
          <note>
            Sjukhusets respons på detta är att sjukhuset inte berättar för
            patienterna att de kan söka information någon annanstans, även
            om de får vänta mer än tre månader. Flera sjuksköterskor, som
            i det här fallet radion har pratat med, har medvetet hållit inne
            med information om dessa möjligheter eftersom man inte vill möjliggöra
            detta för patienten. Jag pratar om fjolåret, 2009. Det gäller
            någonting som förut inte har varit en rättighet i lag men som
            praxis har kopplat till vårdgarantin.
          </note>
          <note>
            Nu blir det här en rättighet i lag. Dessutom tror jag att det
            är helt nödvändigt, för vi måste möjliggöra rättigheten fullt
            ut för patienten. Det är alliansregeringen som levererar denna
            skillnad.
          </note>
          <note>
            Förutom att vårdgarantin fastställs i lag möjliggör vi också
            en fast vårdkontakt för den enskilde. För kroniker, äldre multisjuka,
            barn och många med komplexa sjukdomsbilder är det här en fantastisk
            möjlighet att få en handfast kontakt som hjälper en att slussas
            inom hälso- och sjukvården. Människor har olika behov i olika
            delar av livet och i olika livssituationer.
          </note>
          <note>
            Självklart ska vården möjliggöra detta fullt ut. Nu lagfäster
            vi den här rättigheten. Du har rätt att få denna fasta vårdkontakt
            när du som patient vill. Det här ska vi se till att informera
            om. Det är otroligt viktigt för den enskilde i sjukvården. Dessutom
            utvidgar vi, fru talman, rätten till förnyad medicinsk bedömning
            vad gäller behandlingar. Det är också någonting som många patienter
            har efterfrågat, inte minst de som ofta rör sig inne i hälso-
            och sjukvården.
          </note>
          <note>
            Det här är tydliga exempel på vad vi nu lagstiftar om via propositionen
            som en del i alla de åtgärder som alliansregeringen har jobbat
            med för att stärka patientens ställning. Jag vill också tydliggöra
            vad valfriheten har gett i reell maktförändring vad gäller att
            stärka patientens ställning. Annan lagstiftning har på detta område
            spelat en enorm roll för den enskilde patienten. Jag tar två tydliga
            exempel på detta.
          </note>
          <note>
            Det ena är de barn och unga människor i Stockholmsområdet som
            har läs- och skrivsvårigheter. Logopeder, barn och föräldrar konstaterar
            nu att de årslånga köer man tidigare har haft nu har gått ned
            till några veckor tack vare att vi införde och lagstiftade om
            patientval, vårdval i hälso- och sjukvården. Här står nu barnen,
            föräldrarna och logopederna och jublar över detta. Man har kunnat
            jobba med de här enorma köerna och förändrat deras längd från
            24 månader till tre veckor.
          </note>
          <note>
            Det andra tydliga exemplet där vi har lagfäst och möjliggjort
            detta är hörselområdet. Där har det gjort en enorm skillnad. I
            dag är det 1,3 miljoner människor som har hörselproblem, många
            äldre. Det har varit enorma köer för att få prova en hörapparat,
            även om man trodde att det skulle vara ganska jämbördigt med glasögon.
            Men Region Skåne har möjliggjort ett hälsoval, en rejäl maktförskjutning
            från systemet till den enskilde patienten. Man har pressat två
            år långa köer för hörapparater ned till fyra veckor. Nog sjutton
            har det här stärkt patienten i den enskilda situationen när man
            har behov av vård fullt ut! Det är fantastiskt vad reella rättigheter
            kan göra i praktiken när vi landar i konkret lagstiftning.
          </note>
          <note>
            Fru talman! Jag yrkar bifall till propositionen och förslaget
            i utskottets betänkande. Det är glädjande att vi nu möter oppositionen
            på barrikaderna och är överens!
          </note>
          <note>
            (Applåder)
          </note>
          <note type="speaker">
            Anf. 13 BARBRO WESTERHOLM (fp):
          </note>
          <note>
            Fru talman! Det betänkande vi behandlar i dag och den proposition
            det handlar om, Stärkt ställning för patienten , är en del av
            alla de satsningar som regeringen har gjort och nu gör under den
            här mandatperioden i syfte att bättre tillgodose behov hos människor
            som behöver hälso- och sjukvård och omsorg. Här förändrar vi hälso-
            och sjukvårdslagen så att den blir tydligare i sin signal att
            patientens självbestämmande, patientens rättigheter och patientens
            säkerhet i vården att få en effektiv och säker vård ska stärkas.
            Det är något av ett paradigmskifte.
          </note>
          <note>
            När hälso- och sjukvårdslagen kom 1982 hade vi en kollektivistisk
            syn på hur människors olika behov inom vården och omsorgen skulle
            tillgodoses. Nu ser vi att individernas situation måste tydliggöras.
            Ja, det finns faktiskt i hälso- och sjukvårdslagen en paragraf
            som förtjänar att påminnas om. Det handlar om att all hälso- och
            sjukvård, med några få undantag, är frivillig för patienten. Det
            är den enskilde som avgör om och när han eller hon vill söka vård
            för en åkomma. Det är också den enskilde som avgör om han eller
            hon vill ta emot en behandling eller inte. Och varje medborgare
            har enligt 2 kap. 6 § regeringsformen ett grundlagsskydd mot påtvingade
            kroppsliga ingrepp. Denna rättighet får under vissa villkor begränsas
            i lag. Sådana begränsningar finns till exempel i smittskyddslagen
            och lagen om psykiatrisk tvångsvård. Det här har funnits med hela
            tiden, men liksom tappats bort, och är väldigt aktuellt i dag.
          </note>
          <note>
            Nu har vi det här paradigmskiftet och får nu genom propositionen
            och betänkandet en nationell vårdgaranti som regleras i lag. Vi
            får bestämda tidsgränser för väntetider, och patienten får information
            om möjligheten att välja vårdgivare. Precis som vi hörde i tidigare
            inlägg har mycket av det här funnits för patienterna men inte
            tydliggjorts.
          </note>
          <note>
            Med rätten till fast vårdkontakt och att den fasta vårdkontakten
            kan samordna resurserna kring patienterna, inte minst multisjuka
            patienter, tillmötesgår riksdagen i dag någonting som samtliga
            fackliga organisationer inom vård- och omsorgsområdet, pensionärsorganisationerna
            och några andra organisationer efterlyste i något som kallas för
            Almedalsmanifestet som kom 2004. Där sade man att det behövs en
            dirigent i vården för framför allt de multisjuka patienterna,
            och i dag fattar vi beslut om att så ska det kunna vara.
          </note>
          <note>
            Detta med den förnyade bedömningen blir än viktigare i dag när
            vi kan göra så mycket mer inom medicinen med olika medicinska
            metoder och då det finns flera alternativ att välja på, kanske
            med olika nytta och olika riskprofil och som ter sig olika för
            olika individer. Då kan det vara av stort värde för patienterna
            att ha den här möjligheten när de ska fatta beslut, för de är
            ju delaktiga i beslutet om vilken behandling som ska väljas.
          </note>
          <note>
            Som jag sade gäller hälso- och sjukvårdslagen alla. Att då börja
            ta ut speciella patientgrupper blir fel. Det ska göras i särskild
            ordning. Till exempel är människor med sällsynta sjukdomar en
            fråga som behandlas på EU-nivå. Där arbetar man med ett direktiv
            som vi sedan här i riksdagen kommer att ha att ta ställning till
            hur vi ska infoga i svensk lagstiftning. Sverige deltar väldigt
            aktivt i överläggningarna.
          </note>
          <note>
            Det har också nämnts detta med genusperspektivet i vården. Vi
            började uppmärksamma att kvinnor fick annorlunda behandling än
            män och att kvinnor kom sämre ut på grund av detta. Ja, det fanns
            en del data, och de är viktiga att ta hänsyn till, men det är
            inte i den här lagen som vi ska göra det. Jag vill gärna nämna
            att jag så sent som i går hörde ett föredrag om att det visat
            sig att män inom psykiatrin kanske får sämre behandling än vad
            kvinnor får, så vi får nog inte ha ett enögt kvinnoperspektiv
            utan se till att båda könens behov blir tillgodosedda.
          </note>
          <note>
            Vi måste också titta på hur det är med människor som kommer från
            andra länder till oss. I läkemedelsstatistiken börjar det lysa
            fram att människor som kommer från andra länder får en annorlunda
            behandling inom epilepsiområdet ett snävt område, javisst, men
            det här är signaler som vi måste ta hänsyn till. Vi måste fråga
            oss om vi ger bästa behandling till alla och inte särar ut en
            speciell grupp.
          </note>
          <note>
            Det finns mycket mer att diskutera här, men jag ser det här betänkandet
            och den här propositionen som viktiga delar i hela det paket som
            regeringen har lagt fram och kommer att lägga fram under den här
            mandatperioden för att människor med olika hälsoproblem ska få
            den vård och den behandling som är bäst just för dem.
          </note>
          <note>
            Med detta yrkar jag bifall till förslaget i betänkandet och avslag
            på reservationerna.
          </note>
          <note type="speaker">
            Anf. 14 ANDERS ANDERSSON (kd):
          </note>
          <note>
            Fru talman! Vi behandlar nu en proposition som handlar om stärkt
            ställning för patienten och ett betänkande som det finns en stor
            enighet om i socialutskottet och, hoppas jag, också här i kammaren.
            Men så har det inte alltid varit. Kenneth Johansson pekade i sitt
            inlägg på att riksdagen vid hela 14 tillfällen har voterat om
            grunderna för att stärka vårdgarantin och se till att vårdgarantin
            kan vara ett medel för att stärka patientens ställning i sjukvården.
            Mot den bakgrunden välkomnar jag den enighet som vi har om betänkandet
            och den enighet som riksdagen förhoppningsvis kommer att ge uttryck
            för.
          </note>
          <note>
            För mig som kristdemokrat är alltid utgångspunkten att sjukvården
            är till för patienten och inte tvärtom. Systemen ska vara underordnade
            de behov och uppgifter som ska lösas, och vården ska vara patientstyrd
            för att kunna ge trygghet både för patienten och för de anhöriga.
            Patienternas behov och önskemål ska styra hur sjukvården formas.
            Det är just därför som vi ständigt måste söka nya lösningar för
            att stärka patientens ställning i vården. Jag vill tro att alla
            partier, när man började föra samtal om vårdgarantin, också hade
            den ambitionen. Sedan kan vi notera att det ändå under mycket
            lång tid hände mycket lite. Patienterna satt kvar i väntrummet.
            Sverige utmärkte sig under lång tid internationellt som ett land
            med hög medicinsk kompetens, men det var ständiga bottennoteringar
            vad gällde tillgänglighet.
          </note>
          <note>
            Det finns många orsaker till vårdköerna. Vi har under årens lopp
            sett hur de har redovisats, och vi kan tyvärr också i närtid ibland
            få redovisning av dessa. Anledningarna varierar mellan sjukvårdshuvudmännen
            och landstingen, men det är inte acceptabelt med väntetider utöver
            dem som vi med vårdgarantin har lagt fast. Jag vet av erfarenhet,
            som jag har påpekat här i kammaren tidigare, att vi i mitt hemlandsting,
            Kalmar län, lyckades att gå från en bottenplacering till medaljplats
            när det gäller både tillgänglighet, korta vårdköer och sjukvårdsekonomi.
          </note>
          <note>
            Fru talman! Om vi då gör en tillbakablick på vad som har hänt
            under föregående mandatperioder kan vi notera att under de tolv
            år som Socialdemokraterna med stöd av Vänsterpartiet och Miljöpartiet
            regerade kunde vi tyvärr inte se någon verklig förändring vad
            gällde väntetider och köer i Sverige generellt. Till och med statistiken
            och inrapporteringen från landstingen är bristfällig så långt
            fram som till år 2006, då vi började studera väntetiderna, vilket
            gör jämförelser i dagsläget svåra. Tyvärr tvingas man nog konstatera
            att de upprepade löftena och målsättningarna under de tolv åren
            med den förra regeringen oftast ekade tomt.
          </note>
          <note>
            Vändningen, när vi studerar tillgänglighet och korta vårdköer,
            kom i och med att alliansregeringen vågade tänka nytt och lyfta
            fram det som socialministern kallade kömiljarden. För patienterna
            var det en välkommen vändning efter ständiga löften om förbättringar.
          </note>
          <note>
            Kömiljarden fungerar som en morot, vilket vi framhåller i betänkandet.
            Denna morot i systemet har gjort att kliniker på enskilda sjukhus
            och vårdavdelningar har klarat av att infria de löften som finns.
            Vi kan se att kömiljarden har haft en mycket positiv effekt för
            utvecklingen när det gäller tillgänglighet för patienterna.
          </note>
          <note>
            Fru talman! Den proposition vi har att ta ställning till visar
            att regeringen vill se till att alla patienter, oavsett i vilken
            del av landet man bor, ska känna att de har en tydlig rätt att
            få vård i rimlig tid. Vårdgarantin blir en varaktig del i den
            trygghet som sjukvårdshuvudmän, landsting och regioner ska ta
            ansvar för. Jag tror att detta är en naturlig utveckling, och
            jag är övertygad om att den proposition och det betänkande vi
            behandlar har ett brett stöd hos allmänheten.
          </note>
          <note>
            Med de synpunkter som framförts i socialutskottets betänkande
            finns det en långsiktig satsning på att göra sjukvården mer tillgänglig.
            Vi tar tydliga steg mot det som måste vara det övergripande målet
            en köfri sjukvård. Den enda väntan på vård och behandling som
            är acceptabel i min framtidsvärld är den som är medicinskt motiverad.
            Alla andra köer ska arbetas bort. Vi ska på det sättet bidra till
            att patienterna får ökad trygghet och höjd kvalitet i vården och
            bemötande med patientfokus.
          </note>
          <note>
            Fru talman! Jag yrkar bifall till socialutskottets förslag i
            betänkandet. Jag ser att den proposition som regeringen lagt fram
            är ytterligare ett steg där vi lyfter in patientens makt och ställning
            och i olika delar ser till att hela landet omfattas av denna rättighet.
          </note>
          <note type="speaker">
            Anf. 15 THOMAS NIHLÉN (mp):
          </note>
          <note>
            Fru talman! Det här betänkandet behandlar regeringens proposition
            om stärkt ställning för patienten, vårdgaranti, fast vårdkontakt
            och förnyad medicinsk bedömning.
          </note>
          <note>
            Miljöpartiet har valt att ställa sig bakom utskottets förslag
            i betänkandet och har därför inte heller skrivit någon följdmotion.
            Jag yrkar således bifall till utskottets förslag.
          </note>
          <note>
            Vi har däremot skrivit ett särskilt yttrande tillsammans med
            Socialdemokraterna som tar upp frågan om en vård- och behandlingsgaranti
            för missbrukare. Vi valde att inte skriva en motion i detta ärende
            eftersom det pågår ett arbete om detta i Missbruksutredningen.
          </note>
          <note>
            Regeringen lyfter fram frågan om vikten av stärkt ställning för
            patienten. Utredningen om patientens rätt i vården identifierade
            några områden som särskilt angelägna att åtgärda. Det gäller tillgänglighet,
            samordning av olika vårdinsatser liksom patientens delaktighet
            i vården.
          </note>
          <note>
            Patienter med flera diagnoser och komplicerade vårdbehov har
            ofta sämre förutsättningar att ta aktiv del i sin vård. Om man
            på allvar vill stärka patientens ställning måste man även uppmärksamma
            de speciella problem som personer med missbruksproblematik har.
            Missbrukande människor är en särskilt utsatt grupp som därmed
            behöver särskilt utformat stöd. Det är en grupp som ofta har komplexa
            vårdbehov men i alltför liten utsträckning får tillgång till vård
            och behandling. Inte sällan får de också sämre somatisk vård på
            grund av sina missbruksproblem.
          </note>
          <note>
            Missbruk är ett allvarligt problem som får följdverkningar, inte
            bara för individen utan för föräldrar, barn och andra anhöriga.
            Narkotikamissbruk leder ofta till olika former av kriminalitet,
            vilket drabbar även andra människor. Sammantaget är de samhällsekonomiska
            kostnaderna mycket höga för gruppen missbrukare.
          </note>
          <note>
            Fru talman! Samhället har allt att vinna på att förebygga missbruk
            när det är möjligt, men för dem som ändå hamnar i ett missbruk
            måste en trygg och säker behandling och vård finnas lätt tillgänglig.
            När viljan och motivationen finns där måste samhället kunna ge
            de insatser som behövs. Tyvärr ligger ofta kortsiktigt ekonomiskt
            tänkande i vägen för tidiga insatser.
          </note>
          <note>
            Missbrukande människor behandlas dess värre ofta som andra klassens
            människor i vårt samhälle. De eller anhöriga ska inte behöva kämpa
            sig till sådan hjälp som för andra är självklar. De missbrukandes
            rätt till vård och behandling är i dag en av de svagaste länkarna
            i vårdapparaten, och därför måste denna grupp lyftas fram speciellt.
            Vi anser därför att det behöver införas en särskild vård- och
            behandlingsgaranti för människor med missbruksproblematik.
          </note>
          <note>
            Ett alternativ kan vara att nuvarande vårdgaranti omformas för
            att också tydligt inbegripa att människor med missbruksproblem
            ska ha rätt till vård och behandling. Den nuvarande vårdgarantin
            är inte anpassad för den vård och behandling som missbruksproblem
            kräver, till exempel avgiftning, vårdplanering och samordning
            med kommun och landsting.
          </note>
          <note>
            Hur tidsgränserna bäst ska utformas för att inbegripa avgiftning,
            vårdplanering och möjlighet till ökad valfrihet när det gäller
            behandlingsalternativ bör utredas. Vi har därför för avsikt att
            noga följa frågan och förbehåller oss rätten att återkomma i detta
            ärende.
          </note>
          <note>
            Anf. 16 GÖRAN THINGWALL (-):
          </note>
          <note>
            Fru talman! Först vill jag ge en eloge till utskottet som lägger
            fram ett i princip enhälligt betänkande. Det är skönt att utskottet
            inte gör partipolitik av allt utan stöder patientens rätt att
            själv välja sjukvård. Precis som Anders Andersson sade är sjukvården
            till för patienten.
          </note>
          <note>
            När utskottet nu vill stärka patientens ställning och rätten
            att själv välja sjukvård är det lite motsägelsefullt att samma
            utskott tidigare fattat ett beslut där patienten inte får denna
            rätt. Jag tänker på lagen om ersättningsetablering för vissa privata
            vårdgivare. Den medför att en stor grupp patienter förmenas en
            typ av vårdgivare som sakta kommer att försvinna från sjukvården
            efter att ha funnits under lång tid. Det handlar om en väletablerad
            och väldokumenterad grupp som jobbar enligt de principer som nu
            används vid genomförandet av vårdvalssystem runt om i landet.
            Vi har hört att tillgänglighet i sjukvården ska vara en självklarhet,
            och det är något som denna grupp står för. Det hela är märkligt,
            och jag kan inte låta bli att kommentera det.
          </note>
          <note>
            Enligt hälso- och sjukvårdslagen har man rätt att välja läkare.
            Då måste vi rimligtvis se till att en stor grupp patienter, i
            nuläget ca 300 000, får denna rätt. Tidigare var patienterna fler,
            men denna typ av vårdgivare försvinner sakta i och med stigande
            medelålder.
          </note>
          <note>
            När debatten går hög om självbestämmande vid livets slut kan
            jag inte låta bli att göra ett inlägg. Att man i livets slutskede
            inte ska kunna få hjälp av sjukvården att bestämma över när och
            hur man vill dö stärker knappast patientens ställning i vården.
          </note>
          <note>
            Jag återkommer till det den 7 april när betänkandet kommer upp
            till debatt i kammaren.
          </note>
          <note>
            Jag tycker att det är frapperande att man inte tar upp det i
            ett sådant här betänkande. Det handlar mycket om vårdgaranti,
            men det är självklart att man vid livets slut, vilket måste vara
            den största högtidsstunden, ska få vara med och bestämma hur det
            ska gå till. Att Lars-Olov Hammergård var tvungen att ta sitt
            eget liv och inte kunde få hjälp av sjukvården i en sådan stund
            går inte ihop med patientens rätt till en stärkt ställning.
          </note>
          <note>
            Jag hoppas att kammaren kommer att ta ställning i det svåra men
            viktiga beslutet om självbestämmande när det gäller hur man vill
            dö.
          </note>
          <note>
            För den som vill titta ytterligare på detta vill jag nämna hemsidan
            rtvd.nu. Det står för Rätten till en värdig död. Jag blev ordförande
            där för ett tag sedan.
          </note>
          <note>
            Överläggningen var härmed avslutad.
          </note>
          <note>
            6 § Etisk bedömning av nya metoder i vården
          </note>
          <note>
            Föredrogs
          </note>
          <note type="speaker">
            Anf. 17 KENNETH JOHANSSON (c):
          </note>
          <note>
            Fru talman! Ett enigt socialutskott ställer sig bakom regeringens
            proposition 2009/10:83 Etisk bedömning av nya metoder i vården
            .
          </note>
          <note>
            I propositionen föreslås att en ny paragraf införs i hälso- och
            sjukvårdslagen. Innan en ny diagnos- eller behandlingsmetod som
            kan ha betydelse för människovärde och integritet börjar tillämpas
            i hälso- och sjukvård ska vårdgivaren se till att metoden har
            bedömts ur individ- och samhällsetiska aspekter. Lagförslaget
            föreslås träda i kraft den 1 juli 2010.
          </note>
          <note>
            För att bredda utskottets beslutsunderlag har vi under utskottsbehandlingen
            bjudit in Socialstyrelsens generaldirektör Lars-Erik Holm och
            Daniel Tarschys som är ordförande i Smer, Statens medicinsk-etiska
            råd.
          </note>
          <note>
            Utskottet delar regeringens uppfattning att nya diagnos- och
            behandlingsmetoder bör införas på ett ordnat och öppet sätt, liksom
            att det behövs vägledning i form av allmänna råd från Socialstyrelsen
            när det gäller hur den etiska bedömningen ska göras.
          </note>
          <note>
            Vi instämmer också i att Smer bör ha det huvudsakliga nationella
            ansvaret avseende innehållet i bedömningarna och vägledning i
            etiska frågor.
          </note>
          <note>
            Med anledning av den motion som har lämnats från s, v och mp
            och som redovisas i utskottsbetänkandet har utskottet gjort ett
            förtydligande för att undvika missförstånd.
          </note>
          <note>
            Jag yrkar å hela socialutskottets vägnar bifall till förslaget
            i betänkande SoU8.
          </note>
          <note>
            Överläggningen var härmed avslutad.
          </note>
          <note>
            7 § Betalningsansvaret för underårigas avgifter inom hälso- och
            sjukvården och tandvården
          </note>
          <note>
            Föredrogs
          </note>
          <note type="speaker">
            Anf. 18 ELINA LINNA (v):
          </note>
          <note>
            Fru talman! Jag tror att det här är rekord i socialutskottets
            historia. Vi behandlar tre betänkanden i följd, och vi är i stort
            sett överens när det gäller alla betänkandena. Jag hoppas att
            det inte blir en vana.
          </note>
          <note>
            Vänsterpartiet välkomnar propositionen Betalningsansvaret för
            underårigas avgifter inom hälso- och sjukvården och tandvården
            . Det är bra att vi nu får en lagstiftning som garanterar att
            vårdavgiften kan tas ut av patientens förmyndare om patienten
            är under 18 år. På så sätt rättar vi till en brist i lagstiftningen
            som har inneburit att tusentals barn vid 18 års ålder upptäcker
            att de har skulder till landstinget. Förmyndaren som inte har
            betalat avgiften har som regel varit föräldrarna.
          </note>
          <note>
            Enligt FN:s konvention om barns rättigheter är det föräldrarna
            som ska ha det fulla ansvaret för barnen. Vuxna ska se till att
            barnens bästa alltid är vägledande. Barn har som regel inte heller
            beslutanderätt om sina egna tillgångar; därför bör barn inte heller
            kunna drabbas av skulder som de inte kan betala. Konsekvenserna
            för barnen kan vara att de inte kan teckna hyresavtal och telefonabonnemang
            eller låna pengar när de blir vuxna. Vänsterpartiet anser att
            inga barn ska behöva börja sitt vuxna liv med skulder.
          </note>
          <note>
            Fru talman! Vänsterpartiet anser att lagen är bra men har en
            avgörande brist. Lagstiftningen verkar inte retroaktivt. Den gäller
            alltså inte barn som redan är skuldsatta.
          </note>
          <note>
            Hur många barn är det vi talar om? Barnombudsmannen har genomfört
            en enkätundersökning som visar att 12 000 barn har skulder till
            landsting och regioner. Barnombudsmannen besökte socialutskottet
            i går, och vi fick då höra att sex landsting och regioner fortfarande
            kräver barnet på betalning efter att han eller hon har fyllt 18
            år. Majoriteten av landstingen gör alltså inte detta, men sex
            landsting och regioner gör det. Det är självklart inte bra.
          </note>
          <note>
            Enligt Datainspektionens rapport Skuldsatta barn Hanteringen
            av underåriga gäldenärer hos inkassoombuden finns det drygt 79
            500 pågående kravärenden mot personer som var underåriga då skulden
            uppkom. 63 000 av ärendena rör barn och ungdomar som fortfarande
            är underåriga. Dessa barns skulder är av både privaträttslig och
            offentligrättslig karaktär, men de offentligrättsliga fordringarna
            tycks utgöra en mycket stor del av fordringarna mot barn enligt
            Datainspektionen. Där finns bland annat debitering av avgifter
            på grund av uteblivna besök för tand- och sjukvård. Fastän vi
            nu får en lagstiftning som ser till att avgifter för uteblivna
            besök hos tandläkaren kommer att tas från förmyndaren kommer alltså
            ett stort antal ungdomar att ha skulder till landstingen. Kravbreven
            kommer som en obehaglig överraskning efter 18-årsdagen för många
            av dessa ungdomar.
          </note>
          <note>
            Det är därför, fru talman, som Vänsterpartiet anser att regeringen
            bör ta upp förhandlingar med Sveriges Kommuner och Landsting i
            syfte att alla kommuner, landsting och regioner avskriver barns
            skulder för att förhindra att barn ärver skulder när de fyller
            18 år.
          </note>
          <note>
            Jag avslutar med att yrka bifall till vår reservation.
          </note>
          <note type="speaker">
            Anf. 19 CHRISTER ENGELHARDT (s):
          </note>
          <note>
            Fru talman! Barns och ungas skuldsättning är rent allmänt ett
            stort samhällsproblem. När Datainspektionen genomförde en enkätundersökning
            2008 pågick nästan 80 000 kravärenden mot personer som var underåriga
            då skulden uppkom. Av dessa gällde ca 63 000 ärenden unga som
            fortfarande var underåriga när frågan behandlades.
          </note>
          <note>
            Fru talman! Det är en stor samsyn mellan partierna om att samhället
            bör ha ett ansvar och ett regelverk för detta. Vi socialdemokrater
            välkomnar de föreslagna lagändringarna och anser att barns skuldsättning
            på alla sätt bör motverkas eftersom det med största sannolikhet
            leder till problem när barnet blir myndigt.
          </note>
          <note>
            Skulderna kan resultera i inkassokrav, indrivning och betalningsanmärkningar
            vilket gör det svårt att få lägenhetskontrakt, telefonabonnemang,
            lån på banken och så vidare.
          </note>
          <note>
            Fru talman! Barn måste därför i möjligaste mån kunna gå in i
            vuxenlivet utan skulder. Det är därför angeläget att vi nu kan
            ta ett viktigt steg på hälso- och sjukvårdens område så att barn
            och unga inte skuldsätts för avgifter inom hälso- och sjukvården
            och tandvården på grund av att föräldrarna underlåter att betala
            avgifterna.
          </note>
          <note>
            De föreslagna lagändringarna medför att vårdavgifter och avgifter
            med anledning av att patienter uteblir från avtalade besök ska
            tas ut av föräldrarna om patienten är under 18 år.
          </note>
          <note>
            Utskottet delar regeringens bedömning att det ska vara möjligt
            att göra undantag från huvudregeln att förmyndare är betalningsansvariga
            för den underåriges avgifter. Avgiften ska således kunna tas ut
            av den underårige om det finns särskilda skäl.
          </note>
          <note>
            Fru talman! Det finns en socialdemokratisk motion från en enskild
            ledamot om ungas skuldsättning på grund av vårdavgifter som vi
            socialdemokraterna anser täcks in i betänkande SoU9 Betalningsansvaret
            för underårigas avgifter inom hälso- och sjukvården och tandvården
            .
          </note>
          <note>
            Därmed är vi nöjda för vår del, och jag yrkar med det anförda
            bifall till socialutskottets förslag i betänkande SoU9.
          </note>
          <note type="speaker">
            Anf. 20 MAGDALENA ANDERSSON (m):
          </note>
          <note>
            Fru talman! Som övriga säger här: Lagen är välkommen! Det säger
            kronofogden, Barnombudsmannen och Datainspektionen samma datainspektion
            som uppskattar att det är ungefär 80 000 minderåriga som är registrerade
            hos inkassoföretag för obetalda räkningar. För ungefär 15 procent
            av dem, alltså 12 000, handlar det om obetalda vårdavgifter som
            landstinget kräver genom inkassoförfarande och som en del landsting
            låter bli liggande tills barnen blir 18 år och allting briserar.
          </note>
          <note>
            Man ska vara lite rättvis och säga att det inte är alla 21 landsting
            som gör så, utan det är ett fåtal. Det är ju landstingen som äger
            skulderna. Det finns landsting som har fattat beslut om att avskriva
            skulderna.
          </note>
          <note>
            Det är klart att det kan bli tuffa konsekvenser för den som är
            nyss fyllda 18 och som plötsligt får skulder som man inte har
            haft en aning om att man har. Man har inte haft en aning om att
            föräldrarna har struntat i att betala. Detta kan ge stora problem
            när man i ett slag ska vara vuxen och ha ett vuxenliv med allt
            vad det innebär av krediter, telefon, banklån, hyreskontrakt och
            annat. Det är som upplagt för problem.
          </note>
          <note>
            Jag skulle vilja påstå att problemet med skuldsatta ungdomar
            som är omyndiga eller som precis har blivit myndiga och hamnar
            hos fogden är ett gissel som ökar i omfattning. Det är alldeles
            för lätt att skuldsätta sig, till exempel genom sms-ansökan till
            företag som inte kollar kreditvärdigheten eller genom mobiloperatörer
            där man kan teckna både ett och tre abonnemang utan att ha en
            krona i inkomst.
          </note>
          <note>
            Datainspektionen har gjort en utredning som visar att fordringarna
            avser bland annat skolfoton, prenumerationer, postordervaror,
            bredband, telefoni och fritidsaktiviteter som ridning, tennis
            och kurser hos studieförbund. Andra fordringar handlar om sjukvård,
            tilläggsavgifter i kollektivtrafiken, parkeringsböter, el- och
            renhållningsavgifter, bostadshyror, ej återlämnade biblioteksböcker,
            hundskatt och skadestånd på grund av brott.
          </note>
          <note>
            Allt detta löser vi naturligtvis inte genom denna lagändring
            eftersom den handlar om det som samhället kan göra i form av vårdavgifter.
            Det är ändå viktigt att vi fattar beslutet.
          </note>
          <note>
            Egentligen, fru talman, är det inte landstinget som skuldsätter
            barnen. Det är föräldrar som struntar i att betala räkningar som
            gäller deras egna minderåriga barn och som därmed försätter sina
            egna barn i en mycket svår situation. Föräldrar är målsmän och
            ansvariga för sina minderåriga. Om inte föräldrarna betalar läkarräkningar
            och annat är det de som skuldsätter sina barn. Det är inte landstinget
            som gör det. Vi måste ha den distinktionen klar för oss. Det är
            föräldrarnas ansvar.
          </note>
          <note>
            Men konsekvensen för de här föräldrarnas barn är att de får ansvara
            för föräldrarnas oansvariga handlande. Nu ändrar vi fyra lagar
            och bestämmelser så att skulden läggs på nonchalanta föräldrar
            som inte betalar sina omyndiga barns räkningar, och inte på barnen.
            Det är bra, för så här ska det förstås inte vara. Minderåriga
            ska inte behöva fira sin 18-årsdag och myndighetsdag med krav
            på obetalda sjukhus- och tandläkarräkningar som kommer med ett
            brev på posten. Hädanefter blir det vårdnadshavaren som blir betalningsansvarig,
            och inte barnet.
          </note>
          <note>
            Med detta, fru talman, yrkar jag bifall till utskottets förslag.
          </note>
          <note type="speaker">
            Anf. 21 MARIA KORNEVIK JAKOBSSON (c):
          </note>
          <note>
            Fru talman! Vad ska man säga nu då, när föregående talare så
            varmt har talat om denna fråga som är så oerhört viktig? Vi hörde
            att vi är överens. Det finns en liten reservation från Vänsterpartiet,
            men för övrigt är vi eniga i denna viktiga fråga.
          </note>
          <note>
            Det är precis som föregående talare har sagt självklart att det
            är föräldrarna som ska bära ansvaret för sina barn. Det är också
            viktigt ur demokratisynvinkel att man inte ärver sina föräldrars
            skulder. Det är någonting som man i vanliga fall inte beivrar
            att barn ska ta över de misstag som föräldrarna har satt i sjön.
          </note>
          <note>
            Jag känner till en tjej som fyllde 18 år som har en mormor och
            en morfar som hade öppnat ett personkonto ett vinstsparkonto till
            flickan och satt in några hundralappar i månaden, bland annat
            därför att flickans föräldrar inte hade det så alldeles enkelt.
            Dessutom blev flickan familjehemsplacerad. De pengar som morföräldrarna
            sparade var bland annat till för körkort för flickan. När hon
            fyllde 18 år knep kronofogden vartenda öre därför att det var
            hennes konto och hon var skyldig pengar. Det handlade inte bara
            om vårdavgifter, utan det var också bilar och jag vet inte allt.
          </note>
          <note>
            Det här känns inte okej. Vad levererar vuxenvärlden, och vad
            levererar samhället till barn som känner glädje över att nu få
            ta körkort för de pengar som mormor och morfar har sparat? Det
            är inte okej. Äntligen gör vi det här!
          </note>
          <note>
            Fru talman! Man kan lite grann spekulera i vem som kom på tanken
            från början att det skulle vara så här. Men det ska vi väl inte
            ge oss in i nu.
          </note>
          <note>
            Vi har i Centerpartiet haft motioner på våra stämmor i dessa
            frågor, så vi är jätteglada, fru talman, för att det här äntligen
            kommer.
          </note>
          <note>
            Jag kan sympatisera lite med Elina Linnas idé om att det skulle
            vara bra om man hittade någon lösning också för dem som råkar
            ut för detta nu under det sista halvåret, när det bara är några
            månader kvar. Men jag är glad att vi har fått det här i hamn,
            och jag hoppas på att de landsting som har detta i sitt system
            tittar på det och självmant stryker det, precis som Barnombudsmannen
            säger. Nu blir detta lag, men fram till dess skulle det vara tacknämligt
            om det gick att genomföra redan nu.
          </note>
          <note>
            Med detta, fru talman, yrkar jag bifall till utskottets lagförslag
            och avslag på reservationen.
          </note>
          <note type="speaker">
            Anf. 22 SOLVEIG HELLQUIST (fp):
          </note>
          <note>
            Fru talman! Jag är den femte talaren, och alla är eniga. Vad
            ska jag säga som är nytt? Jag känner mest att jag håller med alla
            som finns i kammaren nu.
          </note>
          <note>
            Jag kan berätta att det finns aktörer som har varit mycket på
            banan, till exempel Barnombudsmannen, Konsumentverket och rikskronofogden.
            Jag såg på nätet i går att man i ett utskick till de landsting
            som inte har tagit kontakt med sina inkassoföretag eller inte
            återfört skulden på föräldrarna har uppmanat dem att släppa kraven
            på de barn som de har satt i skuld. Här kan man agera på olika
            sätt inom landstingen. Detta är en del. Det gäller tyvärr mitt
            eget landsting Västernorrland, och jag hoppas att man där vidtar
            mått och steg för att barn inte ska vara skuldsatta.
          </note>
          <note>
            Det här är ett välkommet lagförslag. Vi tackar de aktörer som
            har uppmärksammat oss politiker på den här gluggen. Jag är väldigt
            glad att vi är överens om att barn inte ska ha skulder när de
            går ut i vuxenvärlden. Det ska inte vara så att föräldrarna har
            vingklippt dem när de är beredda att flyga ut i vuxenlivet.
          </note>
          <note type="speaker">
            Anf. 23 ANDERS ANDERSSON (kd):
          </note>
          <note>
            Fru talman! Jag är glad över den enighet som proklameras i olika
            inlägg. Detta är ett uttryck för ett barnperspektiv och för respekt
            för varje barns möjlighet att starta i livet utan att ha en ryggsäck
            med sig som några andra av oförstånd har lagt stenar i. Det är
            därför som jag tycker att det är bra att propositionen finns.
            Det är också bra att socialutskottet har kunnat samlas till ett
            betänkande som innebär att vi sätter ned foten i den här frågan.
          </note>
          <note>
            Under senare år har det uppmärksammats hur barn tvingas gå in
            i vuxenlivet med skulder som är orsakade av föräldrarnas oförstånd.
            Det har handlat om återbetalningskrav och svårigheter att teckna
            avtal för bostad, mobilabonnemang eller annat. Detta är inte rimligt.
            Föräldrars kortsiktiga ekonomiska handlanden kan skapa en hopplös
            start i livet för barn. Det är något som vi med det här förslaget
            från regeringen vill sätta punkt för. Vi vill skapa ett utropstecken
            för att barn ska kunna starta på likvärdiga villkor.
          </note>
          <note>
            Det har fattats ett antal beslut för att förhindra att föräldrar
            tecknar avtal som sätter barnen i skuld, registrerar fordon eller
            annat som gör att barn omedvetet blir skuldbelastade och sedan
            upptäcker det på sin 18-årsdag.
          </note>
          <note>
            Nu talar vi om den situation där obetalda avgifter för tandvård
            och hälso- och sjukvård eller uteblivna inbokade besök innebär
            att barn blir skuldsatta i ett antal landsting, ungefär hälften.
            Syftet är att vi från och med den 1 juni 2010 ska sätta punkt
            för denna skuldsättning av barn. Jag välkomnar därför Socialdepartementets
            och socialministerns förslag som ser till att vi får en lagstiftning
            som ger alla barn en likvärdig start i livet.
          </note>
          <note>
            Det är min slutsats att vi fram till den 1 juni får vädja till
            våra kolleger vi som finns här i riksdagens kammare har kolleger
            i landstingen att inte försätta barn i skuld och så långt möjligt
            avskriva befintliga skulder. Den möjligheten finns, och jag tycker
            att den ska nyttjas.
          </note>
          <note>
            Fru talman! Med dessa reflexioner på betänkandet och propositionen
            vill jag yrka bifall till förslaget i socialutskottets betänkande
            vad gäller betalningsansvar för underårigas avgifter inom hälso-
            och sjukvården och tandvården.
          </note>
          <note>
            Överläggningen var härmed avslutad.
          </note>
          <note>
            8 § Svenskundervisning för invandrare i folkhögskola
          </note>
          <note>
            Föredrogs
          </note>
          <note type="speaker">
            Anf. 24 ROSSANA DINAMARCA (v):
          </note>
          <note>
            Fru talman! Den här dagen verkar gå i samförståndets tecken här
            i riksdagen. Det blir kanske lite så i den här debatten också.
          </note>
          <note>
            Jag vill börja med att yrka bifall till vår reservation i det
            här betänkandet.
          </note>
          <note>
            Vänsterpartiet föreslog redan för fem år sedan i en motion att
            folkhögskolorna skulle ges rätt att bedriva utbildning i sfi.
            Det vann gehör både i utskottet och här i riksdagen. Därför är
            vi väldigt nöjda med att det nu äntligen blir verklighet.
          </note>
          <note>
            Vi har dock en liten invändning. Den handlar om att man ska överlämna
            myndighetsutövning som hör till rektors uppgifter till den som
            har fått uppdrag att anordna vuxenutbildningen. Vi vänder oss
            emot det eftersom det inte ställs samma krav på eventuella rektorer
            i den privata sektorn som i den offentliga. Av erfarenhet vet
            vi att den privata sektorn inom utbildningsväsendet redan är dålig
            på att anställa behöriga och utbildade lärare. Jag håller för
            troligt att detta inte kommer att vara ett undantag. Det går ut
            över kvaliteten, och det drabbar dem som studerar.
          </note>
          <note>
            Jag tycker inte att majoriteten i betänkandet svarar på varför
            inte samma krav på att rektorer ska genomgå obligatorisk rektorsutbildning
            ska gälla även privata utbildningsföretag. Nu finns det tre borgerliga
            ledamöter uppsatta på talarlistan efter mig, och jag hoppas att
            jag ska få svar i den delen.
          </note>
          <note type="speaker">
            Anf. 25 FREDRIK SCHULTE (m):
          </note>
          <note>
            Fru talman! Ska alla skolor få ha en rektor? Ska vi öppna för
            mångfald och större valfrihet för invandrare att även få gå på
            folkhögskolor och läsa svenska för invandrare eller sfi som det
            oftast brukar kallas?
          </note>
          <note>
            Det låter ganska självklart, men riktigt så självklart är det
            inte. Därför lägger vi i den borgerliga alliansen, här med stöd
            av Socialdemokraterna och Miljöpartiet, fram två förslag som ska
            förändra och modernisera lagstiftningen på de här punkterna. Men,
            fru talman, det hindrar inte Vänsterpartiet från att tycka annorlunda.
          </note>
          <note>
            Vi vet att det svenska språket är en väldigt viktig faktor för
            att invandrare ska integreras i det svenska samhället. Lär man
            sig inte språket får man svårt att hävda sig på arbetsmarknaden.
            Just därför har vi sfi-undervisning för att erbjuda alla nyanlända
            invandrare möjligheten att lära sig språket och få en chans att
            skaffa sig ett jobb på den svenska arbetsmarknaden. Av samma anledning
            är det också oacceptabelt att sfi-undervisningen fungerar så dåligt
            som den gör. Det har inte minst Riksrevisionen konstaterat i en
            rapport som kom för ungefär två år sedan.
          </note>
          <note>
            Det har tyvärr varit så under mycket lång tid, nästan sedan sfi
            inrättades 1965. Det är oacceptabelt, och därför är det mycket
            positivt att vi har en borgerlig regering som har börjat engagera
            sig i de här frågorna och som har gjort väldigt mycket för att
            stärka sfi-verksamheten.
          </note>
          <note>
            Vi har inrättat en försöksverksamhet med en sfi-bonus för dem
            som klarar undervisningen. Vi har inrättat nationella prov så
            att man kan säkerställa att de som går undervisningen också får
            rätt kunskap. Vi har gjort otydliga mål tydliga. Vi håller på
            att utreda en tidsbegränsning på tre år för dem som deltar i sfi
            så att de inte kan hålla på i all evinnerlighet. Vi har genomfört
            sfi-lärarlyft och stärkt lärarkompetensen. Vi har förstärkt den
            nationella inspektionen och granskningen av sfi. Och från hösten
            kan man för första gången läsa till sfi-lärare på Stockholms universitet.
          </note>
          <note>
            Vi har alltså gjort en rad förbättringar och förstärkningar av
            sfi-undervisningen, och nu kommer ytterligare en sådan, nämligen
            att undervisningen även ska få bedrivas på folkhögskolor. Det
            handlar om att hitta fler vägar och sätt för människor att tillägna
            sig det svenska språket. Det är inte alltid som kommunerna är
            bäst lämpade för att bedriva den verksamheten. Det finns fler
            aktörer som kan vara intressanta för uppdraget.
          </note>
          <note>
            Vi har olika typer av invandrare som kommer hit till Sverige.
            Det är allt från välutbildade läkare från Iran till analfabeter
            från Somalia. Då är det viktigt att vi har en utbildningsverksamhet
            som riktar sig till alla och som är bred. Folkhögskolornas form
            och pedagogik är positiva för många, och därför är det bra att
            vi nu lägger fram det här förslaget. Folkhögskolorna har redan
            kurser som motsvarar sfi-undervisning. Varför inte använda någonting
            som redan finns?
          </note>
          <note>
            Vi har långt ifrån kommit hela vägen fram. Det finns fortfarande
            många brister i sfi-undervisningen, men vi vill noggrant följa
            utvecklingen och inte slå oss till ro. Däremot kan man konstatera
            att vi har gjort mycket i de här frågorna. Vi har visat ett engagemang
            i sfi-frågorna från den borgerliga alliansens sida, vilket man
            tyvärr inte kan säga om föregående regeringar och om socialdemokratin.
            Det speglas också lite i att socialdemokratin inte deltar i den
            här debatten.
          </note>
          <note>
            Fru talman! Vi har också i det här betänkandet förslag om att
            man inom komvux ska få möjligheten att hos de privata utförarna
            ha rektorer. Precis som inom sfi-undervisningen finns det ett
            behov av individualisering. Det är inte alltid så att kommunerna
            är de som är bäst på att tillhandahålla utbildning. Då erbjuder
            de fristående aktörerna inom komvux ett positivt alternativ. Man
            erbjuder en mångfald.
          </note>
          <note>
            Precis som friskolorna ger de fler vägar för människor som vill
            fortbilda sig. De får precis som friskolorna inom grund- och gymnasieutbildningsväsendet
            sätta betyg, men de får inte ge ut betyg och de får inte stänga
            av elever som inte sköter sig. Faktum är att de inte ens får ha
            rektorer. Det är en ganska märklig ordning, kan man tycka. Och
            det är det också. Det beror på att lagstiftningen helt enkelt
            inte har hängt med. Därför föreslår vi från den borgerliga alliansen,
            med stöd av Socialdemokraterna och Miljöpartiet, att även de här,
            som man skulle kunna kalla dem, komvuxfriskolorna ska få möjligheten
            att precis som alla andra skolor få ha rektorer.
          </note>
          <note>
            Det handlar för det första om att undanröja formella hinder att
            bedriva verksamheten så att resurserna kan riktas dit där de behövs
            bäst. Vem tjänar på att vi har skolor som inte får fatta självklara
            beslut som de borde få göra och som alla andra skolor får göra?
            De måste i stället gå till kommunen för att få de sakerna avklarade.
          </note>
          <note>
            För det andra handlar det om att skapa en tydligare ansvarsfördelning.
            På en skola är det en rektor som ska vara ansvarig för verksamheten.
            Om man har undervisning i skolan och lärare från samma skola sätter
            betygen är det också rimligt att det är den skolan som ger ut
            betygen. I stället är det i dag kommunerna som gör det. Det är
            en ganska märklig ordning. Har man gått på en skola, fått undervisning
            där och blivit betygsatt där är det också från den skolan som
            man ska få betygen.
          </note>
          <note>
            För det tredje innebär även regeringens förslag att komvuxfriskolorna
            får samma befogenheter som alla andra skolor att tillfälligt stänga
            av elever som på olika sätt stör undervisningen. I dag måste man
            fatta ett beslut i kommunen för att det ska bli verklighet. Det
            är ganska uppenbart att det är de som jobbar på plats som är mest
            lämpade att fatta den typen av beslut.
          </note>
          <note>
            Det är alltså en självklar modernisering av lagstiftningen som
            vi alla är överens om Moderaterna, Folkpartiet, Kristdemokraterna,
            Centerpartiet, Socialdemokraterna och Miljöpartiet, men alltså
            inte Vänstern.
          </note>
          <note>
            Om man läser Vänsterns reservation, vilket är ganska intressant
            att göra, kan man konstatera att de använder tre argument för
            att inte gå med på det här.
          </note>
          <note>
            Man säger först och främst att det här försämrar rättssäkerheten
            för de studerande. På vilket sätt försämras rättssäkerheten av
            att fristående komvuxskolor får samma befogenheter som alla andra
            skolor? Borde inte rättssäkerheten bli bättre? Eller menar Vänsterpartiet
            att det bara är i komvuxvärlden, där det är kommunerna som utfärdar
            betygen och där det är kommunerna som fattar ordningsbeslut och
            disciplinära beslut i skolorna, som rättssäkerheten gäller? Varför
            skulle det över huvud taget bli mindre rättssäkert? Det framgick
            inte i Rossana Dinamarcas anförande eller i reservationen.
          </note>
          <note>
            Faktum är, fru talman, att jag tror att det här bara är ett svepskäl.
            Jag tror att det bara är ett svepskäl för Vänsterpartiet att egentligen
            tycka det som de alltid tycker, nämligen att de är emot friskolor.
            Här har vi ett förslag som moderniserar lagstiftningen och som
            ger komvuxfriskolor samma rättigheter som alla andra skolor, och
            då sätter sig Vänsterpartiet på tvären. Om man tänker efter lite
            inser man att det faktiskt är så att Vänsterpartiet ju inte tycker
            om att skolor sätter betyg över huvud taget, och de tycker inte
            särskilt mycket om att skolor över huvud taget ger elever disciplinära
            tillrättavisanden. Mot ljuset av det är det ganska självklart
            att man gör som man alltid gör, nämligen säger nej, nej, nej.
          </note>
          <note>
            I den här reservationen skriver man också att bara för att man
            misstänker att de här fristående komvuxutförarna inte kommer att
            anställa behöriga rektorer ska vi förbjuda dem från att över huvud
            taget anställa rektorer. Vad är det för logik? Är det inte bättre
            att ge dem den möjligheten, och så kan vi i efterhand granska
            om kompetensen är tillräcklig?
          </note>
          <note>
            Värst, fru talman, är ändå argumentet som Vänsterpartiet använder
            sig av i sin reservation och som lyder: Det måste framgå tydligt
            vem som har ansvaret att fatta beslut i all offentlig verksamhet.
          </note>
          <note>
            Vänta nu! Det är alltså i de fristående komvuxskolorna som man
            bedriver undervisningen. Det är där som man har lärare som betygsätter
            eleverna. Men det blir mer tydligt vem som har hand om verksamheten
            om det är någon kommunal byråkrat som ska utfärda och signera
            betygen! Jag tror att det i alla andras värld är självklart att
            det blir tydligare om det är den aktuella skolan som också utfärdar
            betygen. Men så är det inte i Vänsterpartiets värld därför att
            i deras värld är det bäst om politiker och byråkrater fattar de
            flesta besluten.
          </note>
          <note>
            Fru talman! Det blev inte många rätt när Vänsterpartiet skrev
            sin reservation. Jag vill inte säga att det beror på bristfällig
            informationshantering, utan det är snarare så att de hade otur
            när de skrev den.
          </note>
          <note>
            Lika självklart som att sfi-verksamheten ska få bedrivas av folkhögskolor
            är det självklart att även fristående komvuxskolor ska få ha rektorer.
            Jag tycker att det är värt att påminna sig nu när valet nalkas
            att det faktiskt är så att Vänsterpartiet står väldigt ensamma
            i sin utbildningspolitik. Vi har Socialdemokraterna och Miljöpartiet
            bakom oss i det här förslaget, och det är bara Vänsterpartiet
            som står för en rad galna förslag som att förbjuda läxläsning
            och betyg i skolan och att försvåra möjligheterna för individualisering
            i skolan.
          </note>
          <note>
            Jag tror att vi i stället behöver en modernare lagstiftning som
            säger att det ska få finnas rektorer i alla skolor och att vi
            breddar möjligheten för fler aktörer än kommunen att tillhandahålla
            sfi- och komvuxverksamhet. Då skapar vi en bättre förutsättning
            för invandrare att lära sig svenska språket, och vi skapar bättre
            möjligheter för de enskilda att studera på komvuxutbildningarna
            som ger möjlighet till ett steg in i arbetslivet.
          </note>
          <note>
            Med de orden vill jag yrka bifall till förslaget i betänkandet.
          </note>
          <note type="speaker">
            Anf. 26 ROSSANA DINAMARCA (v) replik:
          </note>
          <note>
            Fru talman! Propositionen och betänkandet handlar dels om att
            man ska lämna över myndighetsutövning till rektorer i den privata
            sektorn som bedriver vuxenutbildning, dels om att även folkhögskolor
            ska kunna bedriva utbildning i svenska för invandrare.
          </note>
          <note>
            Fredrik var nog inte här när jag inledde mitt anförande, men
            i den delen sade jag just att Vänsterpartiet 2005 lade en motion
            om att folkhögskolor skulle få bedriva sfi. Grunden till det var
            till stor del samma som Fredrik Schulte beskrev här, nämligen
            att det är, tror jag, en väldigt bra form att läsa sfi i.
          </note>
          <note>
            Den del som vi däremot vände oss mot var det här med myndighetsutövningen,
            därför att regeringen inte heller ställer några krav på att rektorer
            inom det privata utbildningsväsendet ska ha obligatorisk rektorsutbildning,
            vilket är det krav som man nu ställer på alla andra rektorer.
            Det var den frågan som jag ställde i talarstolen, och det är den
            invändningen som vi har här. Varför ska rektorer inom det privata
            utbildningsväsendet ha ansvaret för en sådan här viktig myndighetsutövning
            som det faktiskt är men inte ha en obligatorisk utbildning?
          </note>
          <note>
            Varför ska de vara undantagna? Den frågan svarade Fredrik Schulte
            inte på.
          </note>
          <note type="speaker">
            Anf. 27 FREDRIK SCHULTE (m) replik:
          </note>
          <note>
            Fru talman! Jag skulle vilja börja med att säga att jag tycker
            att det är trevligt att Rossana Dinamarca deltar i debatten. I
            de tre senaste betänkandedebatterna vi haft i utbildningsutskottet
            har hon strukit sig från talarlistan och lämnat Vänsterpartiet
            utan representation. Det är roligt att hon tycker att den här
            frågan är värd att diskutera.
          </note>
          <note>
            Jag vill inte på något sätt sprida desinformation om vad Vänsterpartiet
            står för. Snarare vill jag vara tydlig med vad de står för, och
            de ska ha kredd för att de tycker som vi i sfi-frågan. Det är
            positivt.
          </note>
          <note>
            Vänsterpartiet har emellertid en ganska märklig reservation vad
            gäller de övriga frågorna i betänkandet. Nu försöker Rossana Dinamarca
            ge sken av att de inte kan godta förslaget eftersom de fristående
            komvuxutbildningarna inte blir tvungna att anställa behöriga lärare.
            Man kan dock konstatera att det inte kan bli sämre än det redan
            är, eller var under hela den tid då Vänsterpartiet hade inflytande
            över svensk politik, från 1994 fram till det senaste valet. Under
            den tid de styrde landet var man inte heller tvungen att ha behöriga
            rektorer. I värsta fall får vi det alltså lika dåligt som när
            de styrde Sverige. Jag tycker därför inte att det är ett gångbart
            argument.
          </note>
          <note>
            Nu försöker Rossana Dinamarca dölja vad de skrivit i sin reservation
            och motion, nämligen att de tycker att det är rättsosäkert att
            fristående komvuxaktörer får utfärda betyg på samma sätt som alla
            andra skolor. Jag tycker att Rossana Dinamarca borde förklara
            vad hon menar med rättsosäkert, och hon borde även förklara hur
            utbildningskvaliteten blir bättre av att man över huvud taget
            inte får anställa rektorer. Framför allt tycker jag att hon ska
            förklara varför man inte ska få fatta beslut om att tillfälligt
            stänga av en elev på en fristående komvuxskola på samma sätt som
            i alla andra delar av utbildningsväsendet.
          </note>
          <note type="speaker">
            Anf. 28 ROSSANA DINAMARCA (v) replik:
          </note>
          <note>
            Fru talman! Jag konstaterar att Fredrik Schulte använde sina
            två minuter utan att svara på den enda enkla fråga jag ställde,
            nämligen varför just rektorer inom det privata utbildningsväsendet
            för vuxenutbildning ska undantas från obligatorisk rektorsutbildning.
            Vi tycker att även dessa rektorer ska ha obligatorisk rektorsutbildning
            just för att man ska kunna lämna över en myndighetsutövning. Det
            är väsentligt. Vi ställer höga krav på såväl lärare som rektorer
            inom den offentliga sektorn. Vi tycker att det är bra att det
            nu finns en obligatorisk rektorsutbildning. Vi anser att inga
            obehöriga lärare ska kunna få en tillsvidareanställning.
          </note>
          <note>
            Jag döljer ingenting. Fredrik Schulte kom något sent till debatten
            och hörde kanske inte vad jag sade i mitt anförande, eller valde
            att inte höra. Det jag menar är att det blir rättsosäkert när
            man inte har behöriga lärare och rektorerna inte omfattas av den
            obligatoriska rektorsutbildningen.
          </note>
          <note>
            Om vi tittar på statistiken för hur det ser ut på fristående
            skolor rent generellt, på både grundskole- och gymnasienivå, kan
            vi se att andelen behöriga lärare är betydligt lägre än i de offentliga
            skolorna. Därför håller jag det för troligt att vi även när det
            gäller den här delen kan förvänta oss samma resultat, och därför
            bör man ställa lika höga krav på lärare och rektorer inom vuxenutbildningen.
          </note>
          <note type="speaker">
            Anf. 29 FREDRIK SCHULTE (m) replik:
          </note>
          <note>
            Fru talman! Jag ska börja med att svara på Rossana Dinamarcas
            fråga så att det inte ges sken av att jag inte svarar på frågor,
            vilket Rossana Dinamarca själv inte gör.
          </note>
          <note>
            Jag tycker inte att vi ska stänga dörren för att justera lagstiftningen
            i framtiden och kanske till och med införa ett obligatorium om
            behöriga rektorer för de fristående aktörerna inom komvux. Men
            låt oss till att börja med få de nu föreslagna förändringarna
            på plats. De förändringar som Rossana Dinamarca föreslår hör inte
            ihop med den fråga vi diskuterar.
          </note>
          <note>
            Det handlar om att få en tydligare ordning för de skolor som
            bedriver undervisning så att lärarna som betygsätter eleverna
            också får utfärda betygsdokument. Hur i hela fridens namn blir
            det tydligare om det är en kommunbyråkrat som signerar betygen
            än om det görs av skolan där undervisningen bedrivs och där eleverna
            betygsätts? När lagstiftningen kommit på plats får vi utvärdera
            den för att se hur den fungerar, och därefter ställer jag mig
            absolut inte främmande till att vi ska undersöka införande av
            ett obligatorium. Låt dock var sak ha sin tid.
          </note>
          <note>
            Vi kan konstatera för det första att Rossana Dinamarca inte svarade
            på mina frågor, för det andra att det är en märklig argumentation
            man har i sin reservation och motion. Det är antagligen därför
            man inte argumenterar för den linjen från talarstolen. Man säger
            nämligen att det är bristande rättssäkerhet om vi antar förslaget.
            Det är helt obegripligt hur det skulle kunna vara fråga om bristande
            rättssäkerhet när de som håller i undervisningen och betygsätter
            eleverna också ska utfärda betygen.
          </note>
          <note>
            Likaså är det fullständigt orimligt att föra en argumentation
            som går ut på att de privata aktörerna inte kommer att anställa
            behöriga lärare och därför ska de inte få göra det. Det är ungefär
            som om talmannen skulle säga att Rossana Dinamarca brukar inte
            dyka upp i debatterna efter kl. 16 och därför ska hon förbjudas
            att göra det.
          </note>
          <note type="speaker">
            Anf. 30 PER LODENIUS (c):
          </note>
          <note>
            Fru talman! Svenska för invandrare, sfi, har en viktig funktion
            i arbetet för en lyckad integration, för dem som av olika anledningar
            har kommit till Sverige från ett annat land. Vi kan dock konstatera,
            vilket också Fredrik Schulte gjorde i sitt anförande, att utbildningen
            inte alltid har kommit upp i den nivå som man har kunnat önska.
          </note>
          <note>
            Det så kallade Sfi-lyftet har varit nödvändigt för att höja kvaliteten
            med bland annat en ny kursplan sedan årsskiftet, nya nationella
            slutprov och den förstärkta inspektionen från Skolinspektionen.
            Lärarlyftet för sfi-lärare och utbildningen för sfi-lärare inom
            lärarprogrammet, som Stockholms universitet startar till hösten,
            bidrar ytterligare till en kvalitetshöjning av sfi-undervisningen
            också på sikt.
          </note>
          <note>
            Regeringen har under mandatperioden tagit ett helhetsgrepp om
            vuxenutbildningen. Man har presenterat konkreta åtgärder, som
            satsningar på yrkesutbildningar och ökade möjligheter för den
            som studerar, åtgärder som lyfter kvaliteten och höjer statusen
            för yrkesutbildningen och vuxenutbildningen. Det är nu viktigt
            att se över hur vi, genom att låta fler aktörer erbjuda utbildning,
            kan öka mångfalden inom vuxenutbildningen. Det är viktigt inte
            minst för att höja kvaliteten och stärka valfriheten för dem som
            studerar.
          </note>
          <note>
            Det betänkande vi i dag debatterar, Svenskundervisning för invandrare
            i folkhögskola , är ett steg mot att öka mångfalden i vuxenundervisningen.
            I detta fall gäller det sfi-undervisningen. Kvaliteten i sfi-utbildningen
            har varierat kraftigt och nivån på kunskaperna i svenska har skiftat,
            trots att man fått godkänt på samma nivå.
          </note>
          <note>
            Genom att ge möjlighet för den studerande att välja mellan den
            av kommunen anordnade sfi-undervisningen och folkhögskola skärper
            man konkurrensen och därmed också kvalitetskraven. Folkhögskolorna
            kan erbjuda ett annat pedagogiskt upplägg och kan jobba med andra
            förutsättningar. Genom att läsa sfi på en folkhögskola får den
            studerande en naturlig koppling till att gå vidare och läsa andra
            kurser som folkhögskolan erbjuder och i förlängningen skapa sig
            en möjlighet att gå vidare till högre utbildning.
          </note>
          <note>
            Det blir därmed lättare att gå vidare till folkhögskolans allmänna
            kurser och även lättare för folkhögskolan att kunna erbjuda utbildning
            anpassad till den studerandes vidare behov eftersom man redan
            har kunskap om den studerandes nivå och kunskapsbehov. Det blir
            mer transparent både för deltagaren och för folkhögskolan.
          </note>
          <note>
            För att få denna effekt behöver större delen av ansvaret läggas
            över på utbildningsanordnaren. Rektorn på folkhögskolan måste
            få hela ansvaret för att utbildningen ska bli effektiv och lyckad.
            Det betyder att också den myndighetsutövning som betygssättningen
            innebär måste ges till folkhögskolans rektor. För en rektor är
            det svårt att ha det pedagogiska ansvaret om han samtidigt måste
            lämna ifrån sig betygsrätten till en rektor inom den kommunala
            vuxenutbildningen, alltså till en rektor som ska godkänna betyg
            från en verksamhet han inte haft ledning och ansvar för. Det är
            därför en kvalitetssäkring att den som har ansvaret och kopplingen
            till verksamheten också har ansvaret för betygssättningen.
          </note>
          <note>
            Fru talman! På detta sätt hänger de två delarna i det beslut
            vi i dag har att fatta ihop, nämligen Överlåtande av myndighetsutövning
            vid utbildning på entreprenad och Svenskundervisning för invandrare
            i folkhögskola . Därför, fru talman, yrkar jag bifall till utskottets
            förslag i betänkandet och avslag på motionen.
          </note>
          <note type="speaker">
            Anf. 31 TINA ACKETOFT (fp):
          </note>
          <note>
            Fru talman! Mycket av det jag säger kommer att bli repetition
            av vad mina ärade kolleger så förtjänstfullt gått igenom. Men
            häromveckan fick jag en fråga via ett mejl som jag tror att även
            andra ledamöter fått. Det var en fråga av den mer försåtliga typen,
            inte riktigt men nästan som frågan: Har du slutat slå din fru?
            Frågan var: Är du för eller emot invandring som den ser ut i dag?
          </note>
          <note>
            Låt mig tydligt, entydigt och klart inte bara för min egen räkning
            utan för hela Folkpartiets säga att vi är för invandring, om man
            med det menar immigration. Det var inte helt enkelt att svara
            på frågan. Det svenska språket är nyckeln till en lyckad samhällsbyggnad.
            Vi måste kunna kommunicera, alla vi som bor här i landet, alla
            som vill vara en del av landet. Därför var det svårt för mig att
            svara så entydigt på frågan. Vad jag vet och vad vi ser är att
            vi inte haft en lyckad politik när det gäller språkinlärning.
            Vi har inte lyckats skapa möjligheter och incitament för dem som
            kommit hit och vill lära sig svenska språket.
          </note>
          <note>
            Man kan lite grovt säga att integrations- och utbildningsministrar
            har kommit och gått, men sfi:s brister har bestått. Att pröva
            lite nya vägar för sfi kan det inte vara något annat än extremt
            hög tid för. Att öka valmöjligheten för utbildningsanordnare för
            sfi och ge folkhögskolorna rätt att under kontrollerade former
            bedriva undervisning och att ge dem möjlighet att fullfölja det
            uppdraget från ax till limpa, från utbildning till examination,
            är helt i linje med hur Folkpartiet annars ser världen. Varför
            skulle det inte gälla också dem som kommer till vårt land och
            behöver lära sig svenska?
          </note>
          <note>
            Som liberal är jag övertygad om att invandrares behov är precis
            lika mångfasetterade som inföddas. Jag tror inte att ett skolsystem
            kan passa exakt alla. Jag vill se lika mycket mångfald inom utbildningsväsendet,
            inklusive sfi, som jag vill se mångfald av människor i skolan,
            bostadskvarteren och på arbetsplatserna.
          </note>
          <note>
            Låt oss gå tillbaka i tiden och minnas hur det såg ut och förstå
            varför vi står och debatterar det här ämnet, varför vi fyra allianspartier
            är överens med två av oppositionens partier. År 2007 kom Skolverkets
            sfi-utvärdering som gav en något svårsmält bild av verkligheten:
            60 procent av sfi-eleverna kunde inte uppnå kunskapsmålen. Kvaliteten
            spretade minst sagt över landet; man fick olika möjligheter men
            hade ungefär samma skyldigheter.
          </note>
          <note>
            Det var bakgrunden när Folkpartiet och Alliansen gjorde det gedigna
            Sfi-lyftet med bland annat en rejäl satsning på att stärka sfi-lärarnas
            kompetens, en kursplan med tydliga mål, utvärdering och en förstärkt
            nationell inspektion. Vi ville höja och säkra kvaliteten, vi ville
            bredda utbudet av utbildare från att tidigare enbart ha varit
            kommunerna.
          </note>
          <note>
            Fru talman! Vad detta betänkande egentligen handlar om är huruvida
            man ser det goda i att vi i samhället gemensamt sätter upp mål,
            gemensamt beslutar vad det är vi vill uppnå, att vi sätter upp
            tydliga regler för hur det ska uppnås och sedan låter flera aktörer
            svara för att möta de olika behov som olika människor verkligen
            har. Eller, om vi tycker att det blir bäst och tryggast så, har
            det i offentlig regi.
          </note>
          <note>
            Om man tycker att det ska råda mångfald också inom utbildningen
            måste man inse att de som passerat nålsögat, i detta fall genom
            tillstånd från både kommunerna och Skolinspektionen, måste få
            ansvaret att betygssätta och examinera om vi ska kunna få ett
            tydligt och rättssäkert system.
          </note>
          <note>
            Fru talman! Jag tror på tuffa krav på och kontroller av dem som
            ska handskas med inte bara människors liv och utveckling utan
            också våra gemensamma skattepengar. Men jag tror att det offentliga
            inte alltid per definition är den bästa drängen och att vi behöver
            hitta former av samverkan mellan offentligt och privat för att
            få de allra bästa lösningarna. Den som försvarar och vill bevara
            det gamla systemet måste ta ställning till om man tycker att det
            är rimligt att 60 procent av sfi-eleverna inte kunde uppnå målen.
            Jag tycker inte det.
          </note>
          <note>
            Jag tycker att det är rimligt att folkhögskolorna ska få bedriva
            sfi-undervisning. Jag tror inte att man kan bedriva en optimal
            utbildning om man inte har rätten att examinera.
          </note>
          <note>
            Med det yrkar jag bifall till förslaget i betänkandet i sin helhet
            och avslag på motionen, om det nu har gått någon förbi.
          </note>
          <note type="speaker">
            Anf. 32 EVA JOHNSSON (kd):
          </note>
          <note>
            Fru talman! Jag ska börja med att yrka bifall till förslaget
            i betänkandet och avslag på motionen.
          </note>
          <note>
            Det är roligt att stå här i dag. Vi lägger tillsammans fram ett
            betänkande som handlar om en nödvändig förändring inom sfi-området.
            Vi har två partier från oppositionen som är med på detta, det
            tredje partiet väljer bort det. Jag väljer att inte kommentera
            det utan bara konstaterar att det är på det sättet.
          </note>
          <note>
            För oss inom Alliansen är det väldigt roligt att kunna lägga
            fram förslag inom det här området. Vi är säkert många som har
            varit ute och träffat både sfi-lärare och sfi-elever. Jag kommer
            särskilt ihåg mötet med den välutbildade läkaren från Irak som
            vädjade om att få slippa sfi eftersom hans svenska fungerade alldeles
            utmärkt redan efter ett par månader i landet. Jag kommer också
            ihåg mötet med kvinnan från Somalia som var analfabet och som
            aldrig hade lärt sig att skriva på sitt eget hemspråk. För henne
            var det omöjligt att nå upp till den nivå och de krav som ställdes
            på henne trots att hon gick på sfi-undervisning för andra året
            i rad.
          </note>
          <note>
            Sfi har inte fungerat bra. Vi var tvungna att göra förändringar
            för att möta behoven på individuell nivå hos alla de människor
            som kommer till Sverige och vars behov att lära sig svenska är
            stort. Det är nödvändigt för att de ska få ett liv med hög kvalitet
            och kunna ta del av det samhälle som de har kommit till.
          </note>
          <note>
            Vi är väldigt glada över att ha en proposition på riksdagens
            bord med innehåll att ge folkhögskolorna möjlighet att vara huvudman
            för en utbildning som motsvarar svenskundervisning för invandrare,
            sfi.
          </note>
          <note>
            Förslaget att överlåta myndighetsutövning till enskilda utbildningsanordnare
            inom komvux, särvux och sfi när det gäller rektors uppgift har
            bara ett syfte, och det är att undanröja formella hinder och därigenom
            se till att resurserna för utbildningen används på ett betydligt
            bättre sätt. En myndighetsutövning får enligt propositionen överlämnas
            endast om uppdragstagaren får betygsrätten. Den föreslagna förändringen
            tydliggör att ansvaret för betygssättning och utfärdande av betyg
            hålls samman i de fall utbildning inom komvux, särvux och sfi
            har lämnats över till en enskild utbildningsanordnare. Kommunen
            har fortfarande kvar ansvaret för den del av myndighetsutövning
            som avser mottagande, eventuellt urval och intagning av studerande
            samt det primära ansvaret för kvalitetssäkringen av verksamheten.
            Det tycker vi är bra.
          </note>
          <note>
            Genom förslaget får kommunerna större möjlighet att leva upp
            till de övergripande målen för utbildningen, det vill säga att
            utgångspunkten för utbildningen ska vara den enskildes behov och
            förutsättningar. Jag har mycket svårt att förstå Vänsterpartiets
            reservation. Här utgår man från att en överföring av ansvaret
            i sig automatiskt innebär en försämring.
          </note>
          <note>
            Fru talman! Jag böjer mig inför det faktum att jag inte förstår
            reservationen men konstaterar att jag är mycket glad över det
            betänkande som lagts fram.
          </note>
          <note>
            Överläggningen var härmed avslutad.
          </note>
          <note>
            9 § Upphävande av förköpslagen
          </note>
          <note>
            Föredrogs
          </note>
          <note type="speaker">
            Anf. 33 HANS UNANDER (s):
          </note>
          <note>
            Fru talman! Jag vill börja med att yrka bifall till Socialdemokraternas,
            Vänsterpartiets och Miljöpartiets reservation.
          </note>
          <note>
            Förköpslagen kom till en gång för att underlätta för kommunerna
            att tillgodose invånarnas behov inte minst vad gäller byggandet
            av bostäder. Det är något som verkligen känns aktuellt i dag med
            vår kris på bostadsmarknaden.
          </note>
          <note>
            Varje år genomförs ca 15 förköp där kommuner genom en aktiv markpolitik
            styr bebyggelseutvecklingen. Flertalet kommuner anser att förköpslagen
            har en betydelse. Även om denna lag inte används så ofta finns
            den där som ett redskap att ta till vid behov.
          </note>
          <note>
            Skulle man ta bort förköpslagen, vilket regeringen nu föreslår,
            innebär det sammantaget många minskade möjligheter att styra kommunernas
            bebyggelse och i förlängningen att tillgodose kommuninvånarnas
            behov. Även om bara 15 förköp görs varje år kan man lätt räkna
            ut hur många det blir över flera års sikt.
          </note>
          <note>
            Kommuner ändras som regel inte över natten utan långsamt steg
            för steg. Möjligheten till förköp har en stor betydelse för hur
            kommunerna utvecklas på lång sikt. Det talas vitt och brett om
            kommunernas ansvar att bygga bostäder, och det är helt klart att
            kommunerna spelar en viktig roll. Hur ska de kunna bidra till
            ökat bostadsbyggande om deras möjligheter att utöva en aktiv markpolitik
            tas bort?
          </note>
          <note>
            Hur ska kommunerna kunna utöva sitt lagstadgade bostadsförsörjningsansvar
            när ett viktigt verktyg försvinner? Förköpslagen möjliggör både
            ökat bostadsbyggande och upprustning av äldre befintliga bostadsområden.
            Hur kan det ligga i kommuninvånarnas intresse att denna möjlighet
            nu ska försvåras? Detta är mycket svårt att förstå.
          </note>
          <note>
            Det hänvisas från regeringen till att förköpslagen leder till
            mycket administration, höga kostnader och lång väntetid. Detta
            är överdrivet. Visst är det tre månaders väntetid från och med
            ansökan om lagfart, som dock kan tidigareläggas om köparen och
            säljaren är överens om detta. Men det gäller bara de delar av
            beståndet som ligger inom ramen för förköpslagen.
          </note>
          <note>
            Det finns många undantag från förköpslagen, exempelvis vad gäller
            bostadsaffärer mellan enskilda personer. Det är bara när ett förköp
            verkligen genomförs som det blir någon kostnad för vidare process.
            När det gäller större och viktigare affärer som berör den långsiktiga
            utvecklingen av kommunernas bebyggelse är det rätt att det blir
            en viss väntetid. Dessa affärer ska inte kunna genomföras alltför
            lättvindigt utan hänsyn till kommuninvånarnas långsiktiga behov.
          </note>
          <note>
            Det är inte bara kommuner som stöder lagen. Även Boverket stöder
            lagen och varnar för fler expropriationer om lagen tas bort. Vad
            gäller expropriationer kan vi verkligen tala om tids- och kostnadskrävande
            processer. Det haltar därför att ta bort förköpslagen med den
            argumentationen. Boverket föreslår dessutom en förenkling av förköpslagen
            och en begränsning av tillämpningsområdet.
          </note>
          <note>
            Det är tråkigt att Boverkets synpunkter nonchalerats av regeringen
            särskilt som det finns stöd för dessa hos flera remissinstanser.
            Här finns chansen att behålla kommunernas möjlighet till en aktiv
            markpolitik samtidigt som vi reformerar förköpslagen och gör den
            effektivare.
          </note>
          <note>
            Vår uppfattning från Socialdemokraterna är att i stället för
            att ta bort lagen borde regeringen lyssna på flera av de remissinstanser
            som anser att lagen bör vara kvar. Men lagen kan och bör ändras
            i vissa delar enligt vår uppfattning. Vi är beredda att se över
            lagstiftningen i enlighet med förslag från Boverket med flera.
            Det är ett bättre förslag än att bara ta bort lagen.
          </note>
          <note>
            Avslutningsvis vill jag ändå säga att jag kommer från en kommun,
            Malung-Sälens kommun, där många kanske tror att vi inte skulle
            använda oss av förköpslagen. Men detta är fel. Vi har i dag ett
            stort problem med markfrågan i Sälens by. Vi behöver kunna bygga
            flera bostadsrätter och hyresrätter så att alla människor som
            vill bo i Sälens by får den möjligheten.
          </note>
          <note>
            Jag är tveksam till att vi utan förköpslagen hade haft någon
            möjlighet att förvärva någon mark i Sälens by, givetvis om man
            bortser från expropriation, som alltid är vår sista lösning. Min
            slutsats är att om lagen tas bort kommer expropriationerna att
            öka i varje fall i vår kommun.
          </note>
          <note>
            Fru talman! Med dessa ord vill jag säga: Tänk om och behåll lagen,
            men utveckla den i enlighet med Boverkets förslag! Det finns ibland
            situationer där det allmänna måste gå före det privata, och förköpslagen
            är ett smidigare sätt än expropriation.
          </note>
          <note type="speaker">
            Anf. 34 EGON FRID (v):
          </note>
          <note>
            Fru talman! Dagens arbetsordning har blivit något ändrad, vilket
            också ställt till mitt förberedelsearbete. Vi ska nog klara ut
            det ändå. Ni får se mig agera på ett något annorlunda sätt här
            i dag, men det har ni säkert ingenting emot.
          </note>
          <note>
            Fru talman! Jag vill börja med att yrka bifall till Socialdemokraternas,
            Vänsterpartiets och Miljöpartiets gemensamma reservation i betänkandet
            CU18 Upphävande av förköpslagen .
          </note>
          <note>
            Detta är en fråga där vi hört argument om regeringens linje om
            förenklingsarbete. Man ska enligt vad den tycker ta bort massor
            med onödiga lagstiftningar. Men man missar och skjuter långt utöver
            målet.
          </note>
          <note>
            Som vi hörde här innan är just den här lagstiftningen ett viktigt
            verktyg för samhällets och myndigheternas möjligheter att jobba
            med en aktiv markpolitik. En av de stora frågorna för att vi ska
            få ett aktivt bostadsbyggande är att kommunerna kan ta sitt bostadsförsörjningsansvar.
          </note>
          <note>
            Kommunerna behöver alla verktyg de kan få för att arbeta med
            en aktiv bostadsförsörjning och en aktiv markpolitik. I det avseendet
            är förköpslagen oerhört viktig.
          </note>
          <note>
            Möjligtvis är kritiken mot förköpslagen att det är en trubbig
            lagstiftning. Den går naturligtvis att effektivisera på många
            sätt och vis. Det finns också kloka förslag, bland annat från
            Boverket, om hur förköpslagen kan effektiviseras. Det hade varit
            mycket mer konstruktivt av en regering att lägga fram förslag
            till hur man utvecklar en viktig och i grunden väl fungerande
            lagstiftning i stället för att ta bort den utan att se vilka konsekvenser
            det faktiskt får. Som vanligt när regeringen agerar har man inte
            gjort några vettiga konsekvensbeskrivningar av vad den här lagstiftningen
            innebär.
          </note>
          <note>
            Vi vet att förköpslagen har en oerhört grundläggande och viktig
            funktion. Det är ju så att kommunernas långsiktiga intressen i
            form av att planera sin mark för den långsiktiga bostadsbebyggelsen
            faktiskt handlar om att värna hela samhällsplaneringen i stället
            för ensidiga ägandeintressen som kanske står i strid med kommunens
            planering.
          </note>
          <note>
            Vi har också exempel på andra saker där kommunens och dess befolknings
            intressen går före andra intressen. Vi har exempel från min egen
            hembygd i Skaraborg där oseriösa intressen har varit ute för att
            köpa fastigheter och mark. Där ligger det naturligtvis i kommunens
            intresse att kunna använda sin förköpsrätt för att blockera oseriösa
            fastighetsägares köp då det inte är önskvärt för befolkningen
            i kommunen att de etablerar sig. Det här är också ett viktigt
            skäl för att kommunerna ska kunna använda sin förköpsrätt och
            därför är förköpslagen oerhört viktig.
          </note>
          <note>
            Enligt vår gemensamma mening inom Socialdemokraterna, Vänsterpartiet
            och Miljöpartiet är det oerhört viktigt att behålla förköpslagen.
            Vi ser naturligtvis gärna att den utvecklas och reformeras om
            det finns skäl till det utifrån den kritik som har förts fram
            mot den. Men det är också oerhört viktigt att slå fast kommunens
            långsiktiga bostadsförsörjningsansvar. Kommunens långsiktiga planering
            för sitt markbehov och den långsiktiga markplaneringen är oerhört
            viktigt för att kommunerna ska kunna ta sitt ansvar när det gäller
            bostadsförsörjningen. Bostadsbyggandet är ju, som också har nämnts
            här tidigare, oerhört eftersatt på många håll. Här måste alla
            kommuner runt om i landet jobba mycket mer aktivt för att faktiskt
            få fram mark som kan bebyggas. Från vår sida ser vi naturligtvis
            ett extra stort behov av att bygga hyresrätter och planera för
            det. Vi vet också att spekulationen med mark fördyrar byggandet
            enormt och också försvårar möjligheten att bygga hyresrätter till
            rimliga kostnader och med rimliga hyror i våra kommuner.
          </note>
          <note>
            Fru talman! Jag yrkar bifall till den gemensamma reservationen.
          </note>
          <note type="speaker">
            Anf. 35 JAN LINDHOLM (mp):
          </note>
          <note>
            Fru talman! Civilutskottets betänkande 18 handlar egentligen
            om att försvåra för våra kommuner att långsiktigt planera sin
            markanvändning. Kommunerna har i dag möjlighet att använda den
            så kallade förköpslagen, den rätt de har att köpa en fastighet
            när en fastighetsägare bestämmer sig för att avyttra en fastighet
            i kommunen. Då får ju kommunen betala det pris som den tänkte
            köparen är beredd att betala så det blir ett marknadspris. Man
            måste dessutom från kommunens sida hänvisa till ett motiv för
            köpet. De här motiven är begränsade, fastställda i lagen. Den
            som är intresserad av att köpa kan naturligtvis ifrågasätta detta
            och det gör att det kan ta ett tag innan det definitivt är fastställt
            om den här köparen går miste om det köp han har tänkt göra på
            grund av det kommunala intresset.
          </note>
          <note>
            Självklart är det så att det kan uppstå problem. Det kan till
            exempel vara så att den person som vill köpa fastigheten på det
            sättet går miste om det näst bästa alternativet på den här platsen.
            Det kan ju hända att den fastigheten hinner bli såld under tiden
            som man är osäker på om man ska lägga sina pengar på det här köpet
            som man helst skulle vilja göra. Onekligen innebär förköpslagen
            problem för den som vill köpa en fastighet där de speciella kommunala
            intressen som lagen anger finns.
          </note>
          <note>
            Nu hävdar regeringen att de här olägenheterna för de privata
            fastighetsspekulanterna inte uppvägs av det kommunala intresset.
            Vad betyder det egentligen? Jo, det betyder att regeringen anser
            att majoritetens intresse, det lokalt och demokratiskt förankrade
            intresset, den planering som i demokratisk ordning har tagits
            fram i en kommun, inte är viktigare än en privat fastighetsspekulants
            intresse av att snabbt kunna avsluta en fastighetsaffär alltså
            inte att kunna göra den, utan att just kunna avsluta den snabbt.
          </note>
          <note>
            Regeringen anser alltså att ett privat ekonomiskt intresse är
            viktigare än demokratiskt fattade beslut. Det kommer naturligtvis
            inte som någon överraskning för mig att den moderatledda högerregeringens
            främsta och övergripande mål är att krympa demokratin. Det tycker
            jag lyser igenom ganska tydligt i de flesta förändringar som man
            har genomfört den här mandatperioden.
          </note>
          <note>
            Frihet för fastighetsspekulanter på det gemensammas bekostnad
            är säkert en slogan som många i Alliansen skulle kunna skriva
            under på. Att jag tycker att en sådan slogan passar som en beskrivning
            av regeringens politik i det här fallet beror på att förköpslagen
            väldigt sällan berör vanliga medborgare. Den gäller nämligen inte
            vid försäljning mellan till exempel makar eller om barn skulle
            vilja köpa sina föräldrars fastighet. Förköpslagen gäller inte
            heller för fastigheter där markytan är mindre än 3 000 kvadratmeter.
            Vanliga, normala villafastigheter berörs nästan inte alls. Förköpslagen
            gäller alltså bara vid ägarbyten av större markinnehav, och det
            är ganska självklart att den kommunala, demokratiskt förankrade
            planeringen kan ha vissa intressen som är viktigare än ett snävt
            ekonomiskt intresse för en fastighetsspekulant.
          </note>
          <note>
            Som jag sade kan kommunerna inte heller bara hänvisa allmänt
            till förköpslagen utan de måste kunna visa att det finns ett enligt
            lagen legitimt intresse. Det kan ju handla om att skydda känslig
            natur eller det kan handla om att skydda känsliga kulturvärden.
            Men det kan även handla om långsiktiga intressen för utveckling
            av infrastruktur till exempel eller långsiktiga bebyggelseintressen
            för att kunna klara just bostadsförsörjningsansvaret.
          </note>
          <note>
            De intressen som en kommun kan åberopa måste alltså alltid vara
            så pass tydliga att en tänkt köpare knappast kan vara ovetande
            om att de här intressena finns. Köparen borde därför inte kunna
            uppfatta det som någon överraskning om kommunen nu skulle välja
            att hävda sin förköpsrätt.
          </note>
          <note>
            Många kommuner anser nu att regeringen lägger krokben för möjligheterna
            för kommunerna att leva upp till många av sina åtaganden. Då handlar
            det alltså inte bara om bostadsbyggandet, som just nu behöver
            utvecklas, utan också om andra mycket långsiktiga ansvar som kommunerna
            har. Då tänker jag naturligtvis, förstår ni säkert, på just klimatfrågan
            och de förändringar av förutsättningarna för byggande över huvud
            taget som exempelvis blir fallet av förändrade avrinningsförhållanden
            när vi får ett annorlunda nederbördsmönster, erosion, hur markvatten
            förflyttar sig och sådana saker som ställer nya krav på den kommunala
            planeringen. Där krävs det möjligheter till väldigt långsiktigt
            tänkande och agerande.
          </note>
          <note>
            Regeringen pekar nu på att det finns andra verktyg som kommunerna
            kan använda sig av för att nå samma mål, men jag delar remissinstansernas
            uppfattning att det blir både klumpigare och dyrare. Regeringen
            påstår sig alltså vilja genomföra förenklingar, men här tycker
            jag att man verkligen kan prata om motsatsen. Regeringen använder
            sin makt till att försvåra för kommunerna att genomföra demokratiskt
            fattade beslut på lokal nivå och försvårar för kommunerna att
            ta sitt ansvar för att hantera miljö- och klimatfrågor, liksom
            för att lösa bostadsförsörjningen.
          </note>
          <note>
            Vi i Miljöpartiet agerar ju för en decentralisering av makten.
            Regeringen gör här precis det motsatta. Därför är det självklart
            för mig att yrka bifall till reservationen i betänkandet.
          </note>
          <note type="speaker">
            Anf. 36 ANTI AVSAN (m):
          </note>
          <note>
            Fru talman! Förköpslagen har spelat ut sin roll som ett medel
            att tillgodose kommunernas behov av mark för tätbebyggelse. Lagen
            medför att ett stort antal fastighetsöverlåtelser fördröjs och
            att det uppkommer olägenheter och kostnader för fastighetsmarknadens
            parter. Även i fråga om de övriga ändamål för vilka kommunerna
            kan utöva förköp har lagen endast en marginell betydelse. Kommunernas,
            domstolarnas och de statliga myndigheternas administrativa kostnader
            för att pröva frågor med anknytning till förköpslagen är betydande.
            Dessutom är det endast ett litet antal fastigheter som förköps
            varje år.
          </note>
          <note>
            Mot bakgrund av detta är det svårt att i dag se nyttan med förköpslagen.
            Det är också svårt att förstå varför Socialdemokraterna, Vänsterpartiet
            och Miljöpartiet anser att förköpslagen alltjämt fyller en funktion,
            främst för kommunernas möjlighet att planera och styra bebyggelseutvecklingen.
            Det är också svårt att förstå varför man anser att ett upphävande
            riskerar att ytterligare försvåra ett ökat bostadsbyggande. Det
            har väl framgått med all önskvärd tydlighet i debatten hitintills
            att lagen har en högst marginell betydelse. Det har varit fråga
            om 15 förköp per år i hela landet sedan början av 1990-talet.
          </note>
          <note>
            Ja, man kan summera. Det blir inte speciellt mycket mer om man
            gör det. 75 förköp på 5 år. 150 förköp på 10 år. Då ska man komma
            ihåg att möjligheten att förköpa gäller tomter ned till en storlek
            av 3 000 kvadratmeter.
          </note>
          <note>
            Eftersom jag har varit kommunalpolitiker i många år har jag också
            sett hur man diskuterar eventuella förköp. Många gånger handlar
            det om just små tomter som är strax över 3 000 kvadratmeter. När
            man då anför att det här skulle vara ett dråpslag mot möjligheterna
            för kommunerna att utöva sitt bostadsförsörjningsansvar undrar
            jag vilken verklighet man lever i. Då bör man försöka räkna själv.
          </note>
          <note>
            Nej, fru talman, förköpslagen har spelat ut sin roll som ett
            medel för att föra en aktiv kommunal markpolitik och för att tillgodose
            behovet av mark för tätbebyggelse. Det har den gjort därför att
            för ett stort antal säljare och köpare innebär lagen en onödig
            tidsutdräkt, ett visst merarbete och en osäkerhet. I de fall där
            kommunen beslutar att utöva sin förköpsrätt kommer en betydligt
            längre osäkerhet för parterna med betydande olägenheter som följd.
          </note>
          <note>
            Genom lagstiftningen inom plan- och byggområdet, kulturminnesområdet
            och miljöområdet har det dessutom efter hand skapats förbättrade
            och alternativa möjligheter för kommunerna att genom planeringsåtgärder
            och på annat sätt säkerställa bevarande och skydd av mark och
            byggnader.
          </note>
          <note>
            Den information om fastighetsmarknaden som kommunerna får genom
            förköpslagen kan kommunerna få del av på ett betydligt mer effektivt
            sätt utan att fastighetsmarknaden påverkas. Det finns flera andra
            sätt för en kommun att förvärva fastigheter som behövs för att
            tillgodose ett kommunalt ändamål. Risken för en betydande ökning
            av antalet ansökningar om tillstånd till expropriation vid ett
            upphävande av förköpslagen är marginell. Dessutom har det visat
            sig att förköpslagen inte tillämpas på ett enhetligt sätt, vilket
            kan leda till bristande rättssäkerhet. Kunskapen om lagstiftningen
            är begränsad hos kommunerna, bland annat till följd av att kommunerna
            använder möjligheterna till förköp så sällan. Dessutom finns vissa
            möjligheter att kringgå lagen.
          </note>
          <note>
            Kommunerna kan agera på bostadsmarknaden som vilken köpare som
            helst. Man kan bjuda på fastigheter, och man kan vara mer aktiv
            i den delen. Bostadsförsörjningsansvaret tillgodoses genom andra
            åtgärder, möjligen i första hand genom planeringsåtgärder enligt
            PBL där det för övrigt precis har kommit en alldeles ny proposition.
          </note>
          <note>
            Fru talman! Jag yrkar bifall till utskottets förslag.
          </note>
          <note type="speaker">
            Anf. 37 HANS UNANDER (s) replik:
          </note>
          <note>
            Fru talman! Anti Avsan tar här upp en diskussion där han utgår
            från att det är i endast 15 fall som rätten till förköp har utnyttjats.
            Det är rätt i sak. Men i många situationer i alla fall med de
            erfarenheter jag har används förköpsrätten för att komma in i
            olika förhandlingar.
          </note>
          <note>
            Om det är fråga om bara 15 fall, och det är så få som du ett
            antal gånger har sagt från talarstolen, varför kan då inte lagen
            få vara kvar? I den verklighet jag kommer från det är säkert flera
            av er i kammaren som har varit i Sälen finns ett markområde i
            en smal dalgång. Det området ägs i dag av i stort sett bara privatpersoner.
            Så fort det finns möjlighet att en fastighet kommer loss måste
            kommunen vara med och försöka bjuda och diskutera frågorna, det
            vill säga den metod Avsan i första hand föreslår. Men resultatet
            innebär ofta att man hamnar i situationen att priserna sticker
            i väg eller att kommunen inte får mark. Marken behövs för att
            kunna bygga så att medborgarna ska få tillgång till ett boende.
          </note>
          <note type="speaker">
            Anf. 38 ANTI AVSAN (m) replik:
          </note>
          <note>
            Fru talman! Jag ska svara på frågorna.
          </note>
          <note>
            De 15 fallen är 15 fall i genomsnitt per år under en förhållandevis
            lång tidsperiod. Det är inte speciellt mycket.
          </note>
          <note>
            Även om det är 15 fall i genomsnitt per år där det faktiskt sker
            ett förköp finns det ett stort antal fastigheter där frågan om
            förköp kan vara aktuell. Den tidsutdräkt som sker innan kommunen
            har bestämt sig för om man ska utöva sin förköpsrätt eller inte
            innebär en hel del problem för köparna och för säljarna, som inte
            kan komma till ett definitivt avslut när det gäller försäljningen
            av den aktuella fastigheten.
          </note>
          <note>
            Det måste vara klart med långivare. Andra aktörer är också inblandade.
            Det är fastighetsmäklare. Det kan vara olika parter om fler är
            med och köper en fastighet.
          </note>
          <note>
            Sedan kan det finnas fall där förköpsrätten ändå utövas i slutändan.
            Om kommunerna har begränsad erfarenhet därför att det förekommer
            så få förköp är risken för fel större. Man har konstaterat att
            rättssäkerheten inte är den bästa när tillämpningen av lagstiftningen
            är olika. Det finns en mängd olika skäl till att detta inte är
            rimligt. Man får alltid göra avvägningar. Det gäller då nyttan
            av lagstiftningen i förhållande till olägenheterna, och där väger
            olägenheterna över.
          </note>
          <note type="speaker">
            Anf. 39 HANS UNANDER (s) replik:
          </note>
          <note>
            Fru talman! Frågan som jag fortfarande ställer, om det nu ändå
            var 15 fall, är varför det är ett så stort problem att ha kvar
            den här lagstiftningen, som både Boverket och flera kommuner tycker
            är bra. Man borde ha lyssnat på den diskussion som fördes av remissinstanserna,
            som hade tankar kring frågan hur man skulle kunna utveckla lagstiftningen
            och få de förbättringar som även vi har sagt att vi är beredda
            att föra en diskussion om i utredningen. Det måste vara bättre
            än att bara säga att förslaget ska kastas i papperskorgen.
          </note>
          <note>
            Nej, jag tror att det här bara är en ideologisk fråga, där ni
            har bestämt er för att det här ska bort. Då hamnar ni i den situationen
            att det är det som är det viktigaste viktigare än att det behövs
            mark för att vi ska få bostäder byggda i olika delar av vårt land
            så att folk har någonstans att bo. Det är en mycket viktigare
            fråga för oss att det förs en politik som gör att vi kan se till
            att lösa markfrågan, så att vi kan utveckla både bygder och samhällen
            på ett bra och positivt sätt.
          </note>
          <note>
            Nej, lyssna på Boverket och på de andra som har sagt att man
            ska utveckla lagen i stället för att avslå lagstiftningen.
          </note>
          <note type="speaker">
            Anf. 40 ANTI AVSAN (m) replik:
          </note>
          <note>
            Fru talman! Lagstiftningen ska inte avslås, utan den ska sluta
            att gälla. Vi ska alltså upphäva förköpslagen.
          </note>
          <note>
            Det har varit en utredning, och man har belyst alla fördelar
            och nackdelar som finns. Jag upprepar det jag sade tidigare, fru
            talman, att vid sammanvägningen har det visat sig att olägenheterna
            är så pass mycket större än nyttan med lagstiftningen. Mot den
            bakgrunden finns det inget skäl att ha lagstiftningen kvar.
          </note>
          <note>
            Det visar sig också att det finns andra möjligheter för kommuner
            att köpa in mark. Man kan ha en markpolitik. Man kan vara mer
            aktiv. Det har varit fall där man har sagt att förköpslagen har
            fyllt behovet av att informera kommunen om markvärdespriset vid
            olika försäljningar, men den benchmarkingen kan man väl utföra
            på annat sätt. I väldigt många kommuner ägnar man sig åt omvärldsbevakning,
            och det vore inte konstigt om man gjorde det på detta område också.
          </note>
          <note>
            Nej, det ligger överväganden bakom detta. Jag kan förstå att
            man från kommunalt håll också har tyckt att det har varit ganska
            enkelt att ha en sådan här lagstiftning då det inte har ställts
            krav på kommunerna själva att vara mer aktiva. Om man ska tala
            om demokrati i detta sammanhang tror jag nog att de allra flesta
            människor tycker att det blir bättre med någonting som tar bort
            många besvär men som inte medför några egentliga större olägenheter,
            för man ställer högre krav på kommunerna att faktiskt bevaka sin
            omvärld och förhandla som vilka parter som helst vid fastighetsförsäljningar.
          </note>
          <note type="speaker">
            Anf. 41 LENNART PETTERSSON (c):
          </note>
          <note>
            Fru talman! Vi har under drygt 40 år haft en lag som ger kommunerna
            rätt att gå in och köpa fastigheter som är till salu om man uppfyller
            vissa kriterier. Denna lag vill nu Centerpartiet och Alliansen
            upphäva. Oppositionen är av en annan uppfattning och vill behålla
            den nuvarande lagstiftningen. Jag vill inledningsvis ställa frågan
            om oppositionen har för avsikt att återinföra förköpslagen om
            det mot förmodan, Gud förbjude, skulle bli ett regimskifte till
            hösten.
          </note>
          <note>
            Det finns olika skäl att ta bort förköpslagen. Ett av dessa är
            att det ändå är möjligt för en kommun att, med vissa samhällsintressen
            som grund, få tillgång till marken om det behövs. Det går nämligen
            att expropriera när det finns särskilda skäl för det.
          </note>
          <note>
            Ett annat skäl är att det inte är fair play mot vare sig köpare
            eller säljare att en kommun kan sitta helt passiv i en försäljningsprocess
            och vänta på att det skrivs ett köpekontrakt. När det väl är underskrivet
            kan kommunen säga att de vill gå in och köpa på samma villkor
            som i det upprättade kontraktet.
          </note>
          <note>
            Tänk er själva en ung familj som har vunnit en budgivning, har
            varit på banken och säkrat sin finansiering och har förhoppningar
            om och ser fram emot att få köpa en fastighet och skapa ett eget
            hem. Då klämmer kommunen till och säger att den är intresserad,
            och allt går i stöpet. Det är inget bra sätt att behandla vare
            sig enskilda människor eller presumtiva kommuninvånare på, men
            det är så det går till i verkligheten.
          </note>
          <note>
            Egentligen är det inte heller okej mot fastighetsmäklaren, som
            lägger ned mycket tid, tämligen onödigt. Även om mäklaren självklart
            har möjligheten att ställa frågan till kommunledningen före är
            det inte alls säkert att det kommer något svar.
          </note>
          <note>
            Nu säger kritikerna att det kommer att bli svårare för kommuner
            att till exempel utveckla sina tätorter, men jag är inte så övertygad
            om det. Det kan kanske till och med bli lättare än i dag. Om man
            är klok som kommunpolitiker och det är ju de allra flesta skapar
            man bra relationer till de fastighetsägare som är berörda av eventuella
            expansionsplaner. Det kan gälla allt från utbyggnadsplaner som
            presenteras i översiktsplanen till att man konkret vill gå in
            och köpa en del av en fastighet när det behövs. Det finns också
            möjlighet för kommunen att aktivt informera mäklarna om vilka
            planer som finns, även om jag utgår ifrån att mäklarna själva
            tar kontakt med kommunen i de allra flesta fall.
          </note>
          <note>
            En av grundstenarna i demokratin är att söka lösningar genom
            samtal och skapa relationer. Den möjligheten har funnits i alla
            tider och kommer förhoppningsvis att finnas i alla tider, och
            då löser vi problemen på det sättet.
          </note>
          <note>
            Oppositionen hävdar att kommunernas markbrist är ett skäl till
            att det inte byggs tillräckligt många bostäder. Jag vågar påstå
            att det inte finns något som helst samband. Jag tar Lund som exempel.
            För drygt tio år sedan ägde Lunds kommun cirka 130 jordbruksfastigheter
            som arrenderades ut till lantbrukarna i trakten. Även om några
            kanske har sålts eller använts för byggnation fram till i dag
            är jag övertygad om att huvuddelen fortfarande är i kommunens
            ägo. Ändå byggs det inte i Lund. Det byggs inte heller hemma i
            Svalövs kommun, trots ledig mark, och jag bedömer att det är så
            i de allra flesta kommuner. Det är inte mark som saknas. Det beror
            på att byggbranschen och fastighetsägarna inte bygger och till
            viss del på att en del kommuner vill ha för mycket betalt för
            marken.
          </note>
          <note>
            Fru talman! Jag har några kommentarer till Egon Frid om kriminella
            gäng. Det är så att kriminella gäng inte ingår i de fem kriterier
            som ger kommuner rätt att använda förköpslagen. Det har alltså
            ingen som helst betydelse. Om Egon Frid har någon annan uppfattning
            får han läsa på lagstiftningen.
          </note>
          <note>
            Centerpartiet har den enskilda människans och medborgarens bästa
            för ögonen. Socialdemokraterna, Miljöpartiet och Vänsterpartiet
            utgår uppenbarligen ifrån att det är det offentliga, i detta fall
            kommunen, som ska bestämma. Det är skillnad, en skillnad som också
            återspeglas i andra politiska frågor. Som ett exempel kan jag
            nämna den nya expropriationslagen som kommer i vår. Äntligen ska
            de som tvingas sälja kunna få något extra för att det är en tvångsförsäljning.
            Det är egentligen en stor skam att det inte har varit så tidigare,
            men det visar väl skillnaden i hur vi ser på den enskilda människans
            rättigheter och skyldigheter.
          </note>
          <note>
            Centerpartiet och Alliansen har ju som mål att förenkla regelverk
            inom alla områden. Detta är ett sätt att minska den administrativa
            bördan både för kommunen och för mäklaren som företagare. Att
            det dessutom blir en mer sjyst behandling av både köpare och säljare
            är i det sammanhanget en positiv bieffekt.
          </note>
          <note>
            Fru talman! Sammanfattningsvis kan vi konstatera att nu försvinner
            ytterligare en lag som inte behövs eftersom syftet kan tillgodoses
            på ett annat sätt. Detta är både vi i Alliansen och alla berörda
            parter glada för.
          </note>
          <note>
            Jag yrkar bifall till förslaget i utskottets betänkande och avslag
            på reservationen.
          </note>
          <note type="speaker">
            Anf. 42 EGON FRID (v) replik:
          </note>
          <note>
            Fru talman! Jag tycker att det är viktigt att vi nyanserar och
            balanserar den här frågan. Jag är övertygad om att både Moderaterna,
            Folkpartiet och Centerpartiet ser att det särskilt ur ett kommunalpolitiskt
            perspektiv finns viktiga grunder för att denna lagstiftning ska
            finnas kvar. Det är ju en ideologisk fråga. Regeringen har av
            ideologiska skäl velat få bort den här lagen. Man ser inte att
            det är en viktig lag för den kommunaldemokratiska planeringen
            och för att balansera allmänna och enskilda intressen.
          </note>
          <note>
            Jag är helt med på att vi när vi planerar för allmänna intressen
            ska ha full respekt för enskilda intressen. Lennart tog upp exemplet
            med en familj som avser att köpa. Men Lennart pratar då om en
            tomtmark som är mindre än 3 000 kvadratmeter och som inte avses
            i lagen. I det här speciella fallet skulle de säkert ha varit
            medvetna om att kommunen har intresse av marken. I regel är man
            med i den planeringen.
          </note>
          <note>
            Jag nämnde inte kriminella mc-gäng, vilket Lennart Pettersson
            säkert hörde, utan jag pratade om oseriösa ägarintressen. Det
            finns kriterier i förköpslagen i dag enligt vilka man kan pröva
            kommunens behov av fast egendom som är bebyggd för kommunala intressen.
            Man kan pröva detta enligt förköpslagen för att förhindra att
            oseriösa intressen kan komma över fastigheter om det strider mot
            de allmänna intressen som finns i kommunen.
          </note>
          <note type="speaker">
            Anf. 43 LENNART PETTERSSON (c) replik:
          </note>
          <note>
            Fru talman! Först och främst ska jag säga att jag har haft förmånen
            att sitta som kommunstyrelsens ordförande och underteckna ett
            antal sådana här handlingar. Vid ett tillfälle under de sex år
            det handlar om gällde det en kulturbyggnad, och det ärendet hade
            vi kunnat lösa på annat sätt om inte förköpslagen hade funnits.
            Detta är inte något avgörande för utvecklingen av samhället.
          </note>
          <note>
            I de fem kriterier som finns för att man ska kunna åberopa förköpslagen
            kan i alla fall inte jag läsa mig till att det skulle handla om
            allmänna kommunala intressen, utan grunderna för det hela beskrivs
            mycket specifikt. Det kan handla om kulturhistoria, miljöhänsyn
            eller att tillgodose bostadsförsörjningen. Gå inte och tro att
            man kan köpa en fastighet för att man har en allmän bild. I landsbygdskommuner
            är det ofta fråga om fastigheter över 3 000 kvadratmeter och om
            jordbruksfastigheter som ligger intill. Men även på en jordbruksfastighet
            kan man skapa sig ett hem där man väntar sig att både kunna idka
            verksamhet och bo. Det är då inte möjligt utan att man måste gå
            igenom hela processen. Ska man vara med i en fastighetsaffär får
            man se till att ha fixat pengarna på banken, och man får vara
            med i budgivning hela resan ända fram, och sedan ska man ändå
            känna en osäkerhet om kommunen ska gå in eller inte. Jag tycker
            inte att det är mänskligt att hantera människor på det sättet.
          </note>
          <note>
            Det är mycket klokare att politikerna för att prata om marktillskott
            tar kontakt med de lantbrukare som finns runt tätorterna och för
            en dialog om vad som är intressant att köpa och vad som är ointressant.
            På den vägen kan man hitta lösningar som är konstruktiva. Jag
            tror att detta kommer att bidra till att det blir en bättre samtalston
            också.
          </note>
          <note type="speaker">
            Anf. 44 EGON FRID (v) replik:
          </note>
          <note>
            Fru talman! En bra samtalston och en bra kommunal demokrati är
            jätteviktigt för all planering, och det värnar vi väl allihop.
            Sedan måste Alliansens företrädare bestämma sig. Å ena sidan är
            ert argument att lagen används i så liten omfattning att det inte
            finns skäl för att den ska finnas kvar. Å andra sidan hänvisar
            ni till att den har varit otroligt begränsande. Den har begränsat
            de privata intressena och har tidsmässigt förhindrat massor av
            förvärv. Ni måste bestämma er: Är lagen för omfattande eller inte?
          </note>
          <note>
            Antalet förvärv har ju ingen betydelse. Det viktiga är att det
            finns en möjlighet för den kommunala demokratin att verka när
            det finns så starka allmänna intressen att kommunen vill förvärva
            marken för sin planering.
          </note>
          <note>
            Sedan hänvisar ni till exproprieringen. Här har regeringen också
            ett lagförslag som om inte annat kommer att fördyra exproprieringen.
            Detta handlar om kommunal demokrati för planering, för en aktiv
            markpolitik och för en aktiv bostadsförsörjning. Det handlar om
            kommunal planering för viktiga infrastrukturprojekt för att vi
            ska kunna bygga ut infrastrukturen, ha en god samhällsplanering
            och också jobba mycket med klimatutvecklingen och klimatförändringen.
          </note>
          <note>
            Jag hävdar fortfarande, och jag tror att också Lennart Pettersson
            inser det innerst inne, att det finns exempel i den nuvarande
            förköpslagen där man kan hävda att det är allmänna intressen som
            står mot oseriösa intressen av att förvärva.
          </note>
          <note type="speaker">
            Anf. 45 LENNART PETTERSSON (c) replik:
          </note>
          <note>
            Fru talman! Det är inte svårt att erkänna att det kan finnas
            enstaka fall där allmänintresset väger över, dock inte när det
            gäller oseriösa fastighetsägare. Det ingår inte i gällande lagstiftning.
            Vi kan tycka vad vi vill om det, men det gör inte det. Jag har
            varit med och provat den lagstiftningen med kriterier som ligger
            nära, och den är inte tillräcklig.
          </note>
          <note>
            Oavsett om det bara är 15 fall är det ett oerhört stort administrativt
            arbete även på resten. Det slipper vi i fortsättningen. Kommunerna
            och mäklarna slipper det, och man slipper det på banken och lantmäteriet,
            som hanterar lagfartshandlingar. Hela kedjan i administrationen
            försvinner, och det har ett värde.
          </note>
          <note>
            Även om det är få som har gått fram skapar detta ändå en osäkerhet
            hos köparna som jag tycker är helt onödig och inte alltid helt
            mänsklig.
          </note>
          <note>
            Det är intressant att Egon Frid säger att förändringarna i expropriationslagen
            fördyrar. Fördyrar för vem? Vi får ta den diskussionen sedan.
            Där tar Egon Frid det offentligas perspektiv. Jag tar den enskildes
            perspektiv. Det fördyrar inte en krona för den enskilde. Tvärtom
            blir det en bättre ekonomisk situation för den enskilda människan.
            Där tror jag att vi har olika ideologiska utgångspunkter. Som
            jag nämnde i mitt huvudanförande är det inte det offentliga som
            är vår utgångspunkt, utan det är den enskilda människan i Sverige.
            Sedan må ni ha det om jag får uttrycka mig lite slarvigt mer socialistiska
            perspektivet att det är samhället som är det viktigaste, och den
            enskilda människan kommer i andra hand. Detta tycker jag återspeglas
            när Egon Frid säger att det blir dyrare.
          </note>
          <note type="speaker">
            Anf. 46 LARS TYSKLIND (fp):
          </note>
          <note>
            Fru talman! Jag börjar med att yrka bifall till utskottets förslag
            och avslag på reservationen, och sedan vill jag instämma i vad
            mina allianskolleger Anti Avsan och Lennart Pettersson har sagt
            här tidigare.
          </note>
          <note>
            För lite drygt två månader sedan debatterade vi förvärvslagen
            här i riksdagen och beslöt att ta bort den. Vi beslöt även att
            skärpa bostadsförvaltningslagen. Det bärande argumentet var att
            förvärvslagen inte tillräckligt effektivt förhindrade att personer
            som inte var seriösa fick köpa hyresfastigheter och att en skärpning
            av bostadsförvaltningslagen var en lämpligare väg att gå.
          </note>
          <note>
            Varför tar jag nu upp detta det är ju historia? Jo, jag tycker
            att det är en klar parallell till dagens debatt. Återigen diskuterar
            vi lämpligheten och ändamålsenligheten hos en lag. Trots allt
            är det så att verkligheten förändras, och då är vi tvungna att
            se över lagstiftningen också. Vi kan inte hålla på och försvara
            varje lag, utan den ska ha en given plats och ett givet ändamål.
          </note>
          <note>
            När nu förköpslagen så uppenbart har spelat ut sin avgörande
            roll som ett medel för kommunerna att tillgodose sitt markbehov
            har vi ett förslag från regeringen om att vi ska ta bort den förköpslagen.
            För min del och för Folkpartiets del känns det inte speciellt
            svårt att säga ja till det förslaget.
          </note>
          <note>
            Sedan kan man konstatera att den samlade oppositionen här har
            ett väldigt fokus på Lennart Pettersson var också inne på det
            kommunen, kommunens svårigheter och kommunens rättigheter och
            så vidare. Precis som Lennart Pettersson tycker jag nog att man
            ska vända på det fokuset lite och se på det utifrån enskildas
            besvär och olägenheter och intressen i övrigt.
          </note>
          <note>
            Som tidigare har nämnts har Boverket utvärderat förvärvslagen
            och kommit med en del förslag. Man redovisade det i en rapport
            som kom i juni 2008. I den kan man läsa att det faktiskt handlar
            om att man prövar 45 000 ärenden varje år, och bland dem hittar
            man då 15 som blir fullbordade förköp.
          </note>
          <note>
            Det finns ytterligare sifferexercis som jag inte tänker tynga
            er med, men det är ändå ganska uppenbart att de olägenheter och
            kostnader som det här förorsakar inte alls motsvaras av en tillräcklig
            nytta för att man ska kunna ha kvar en sådan här lag.
          </note>
          <note>
            Det handlar om onödig fördröjning och osäkerhet för både köpare
            och säljare. Till detta kommer inte obetydliga kostnader. Man
            kan alltid fundera på vem som får ta de kostnaderna, men någon
            får ju ta kostnaderna för proceduren. Den saken är klar.
          </note>
          <note>
            Sedan kan jag tala utifrån ganska lång kommunalpolitisk erfarenhet
            av just aktiv markpolitik inom ett högexploaterat område, eftersom
            jag kommer från Västkusten och norra Bohuslän. Det är alltid en
            stor konkurrens om mark. Och jag får säga att det är en väldigt
            överdriven bild som ges här av förköpslagens roll i denna markpolitik.
            Det handlar inte om det. Det handlar faktiskt om att komma överens
            med människor, och det fungerar oftast väldigt bra.
          </note>
          <note>
            Nu vill då, fru talman, den samlade rödgröna oppositionen avslå
            förslaget om att upphäva förköpslagen. Man framför ett antal argument
            som jag naturligtvis kan förstå, men jag tycker inte att det finns
            något argument som bär. Jag tycker att det handlar lite om att
            det är en, om man nu kan uttrycka sig så, bra-att-ha-lag för kommunen
            vid några enstaka tillfällen. Det går säkert att hitta de tillfällen
            då det skulle vara motiverat att ha den lagen, men det räcker
            inte för att det ska vara motiverat att ha kvar en lagstiftning
            av den här omfattningen.
          </note>
          <note>
            Som jag sade förut finns det alla möjligheter att bedriva en
            aktiv markpolitik utan förköpslagen. Att antalet expropriationer
            skulle öka får man väl se som ganska osannolikt. Det finns ju
            en säljare här som de facto är beredd att sälja sin mark. Vid
            expropriationer är det ganska vanligt att vi till och med har
            en markägare som inte vill sälja sin mark.
          </note>
          <note>
            Det nämns också i diskussionen att kommunerna kan få använda
            det här som en källa för information om fastighetsmarknaden. Det
            finns ju alla möjligheter att lösa det på annat sätt, så det är
            egentligen också ett icke-argument i sammanhanget.
          </note>
          <note>
            Fru talman! Man kan för ett ögonblick hypotetiskt vända på resonemanget
            och se: Vad är det för problem vi har? Vi har alltså ett problem
            att lösa. Det är 15 tillfällen per år när kommunerna i Sverige
            har användning av en förköpslagstiftning. Man ska då kunna gå
            före och ta över ett kontrakt. Det är det här som är problemet.
          </note>
          <note>
            Om vi då för att uppnå detta skulle behöva pröva 45 000 fastighetsaffärer
            och vi hypotetiskt inte skulle ha haft lagen undrar jag: Skulle
            någon över huvud taget komma på idén att införa en lag för att
            lösa detta problem? Jag tror att svaret med stor sannolikhet skulle
            vara nej. Då måste ju svaret bli ja på frågan om vi ska upphäva
            förköpslagen.
          </note>
          <note>
            Det är inte rimligt att lösa enstaka problem på det här sättet,
            med en generell lagstiftning som ger sådana konsekvenser för enskilda.
            Den här lagen har säkert haft en historisk betydelse, men den
            har spelat ut sin roll. Därför yrkar jag bifall till förslaget
            i betänkandet Upphävande av förköpslagen .
          </note>
          <note type="speaker">
            Anf. 47 YVONNE ANDERSSON (kd):
          </note>
          <note>
            Fru talman! Debatten i dag handlar om det betänkande där regeringens
            proposition om upphävande av förköpslagen hanteras.
          </note>
          <note>
            Nu har mina kolleger haft en bra och saklig uppmärksamhet kring
            skeendet. Jag får väl passa på att säga att jag är stolt över
            att vi har en alliansregering som vågar ta tag i problematiken
            kring lagar.
          </note>
          <note>
            Vad gör man när en lag har spelat ut sin roll? Vad gör den lagstiftande
            församlingen? Vi har många lagar som är instiftade därför att
            det har funnits behov i en viss tid. I en tid som har varit har
            det funnits behov av lagar för att strukturera en samhällsutveckling,
            en förändring och ett skapande på olika sätt. Då ansåg man att
            den här lagen behövdes. Sedan har vi en nutid när man kan fundera
            på: Behövs det här fortfarande? Det är en annan tid med nya möjligheter,
            med nya förutsättningar. Då är det dags att se: Behövs den här
            lagen i dag, och behövs den inför en framtid?
          </note>
          <note>
            Någonstans tror jag att man i den här församlingen, där lagar
            ska stiftas och där lagar ska upphöra att gälla, måste ha med
            tidsperspektivet och skeendet i ett samhälle som hela tiden utvecklas.
          </note>
          <note>
            Fru talman! Det finns kommuner som är framåtsyftande, som har
            sett precis de förhållanden som vi i dag diskuterar och lyfter
            fram. En sådan kommun kommer jag ifrån, Linköpings kommun. Den
            kommunen har för länge sedan beslutat om att man inte ska följa
            den här lagen, eftersom förfarandet och processerna tog mer kraft
            än vad man fick ut av lagen. Därför är den inte användbar, tycker
            man i den kommunen.
          </note>
          <note>
            Jag tror att det är väldigt viktigt att vi hela tiden omprövar
            och ser: Vilka lagar ska vi ha, och vilka behöver vi inte ha?
            Den här lagen har, som det har sagts tidigare, spelat ut sin roll
            som medel för att tillgodose kommunens behov av mark för tätbebyggelse.
            Bara det faktum att vi diskuterar 45 000 ärenden, där 15 blir
            förköp, borde väl ändå göra att vi funderar över lagens relevans.
          </note>
          <note>
            Fördröjningen av fastighetsöverlåtelser är inte heller ett oansenligt
            bekymmer när det kan gälla både näringsverksamhet och andra saker.
            Det är orimliga kostnader för prövningar. Det har vi precis tagit
            upp. Det är helt sanslöst, och då handlar det oftast ytterst om
            skattebetalarnas pengar.
          </note>
          <note>
            Den bristande rättssäkerheten, som Anti tog upp, är inte heller
            oväsentlig. Ska vi ha en lag ska den vara rättssäker i den meningen
            att man inte kan kringgå den och att man döms utifrån den på ett
            enhetligt sätt. Detta finns inte heller.
          </note>
          <note>
            Vi och vår regering vill att vi ska ha relevanta lagar som behövs
            och där vinsterna i någon mening och i bredare betydelse är högre
            än utgifterna. Och det är viktigt att tryggheten finns kvar i
            dess stora bemärkelse.
          </note>
          <note>
            Om vi inte har modet att upphäva lagar som inte längre är relevanta
            i vårt samhälle kommer vi att få otroligt mycket lagar. Hur kan
            den enskilda medborgaren eller till och med den enskilda kommunen,
            eller vad man nu vill, då veta vilka lagar vi har? När blir de
            användbara? Ytterst kommer det att bli ett fåtal som förstår sig
            på de olika lagarna och användbarheten. Jag tror att det är viktigt
            att vi har levande lagar, lagar som är aktuella och användbara
            och som skapar trygghet i vårt samhälle.
          </note>
          <note>
            Fru talman! Jag yrkar bifall till förslaget i betänkandet och
            avslag på reservationen.
          </note>
          <note type="speaker">
            Anf. 48 JAN LINDHOLM (mp):
          </note>
          <note>
            Fru talman! Förlåt att jag står här igen. Lennart Pettersson
            nämnde i sitt anförande att alla tyckte att det här var bra, det
            vill säga han har inte uppfattat att den statliga myndigheten
            inte tycker om det och att kommunerna är emot det.
          </note>
          <note>
            Jag valde att inte reagera på det, men när sedan Lennart Pettersson
            i replikväxlingen som blev efteråt gav en märklig syn på demokrati
            kunde jag inte låta bli. Lennart Pettersson anser alltså att lokalt
            fattade demokratiska beslut i kommunerna är socialism.
          </note>
          <note>
            Här finns det uppenbarligen en stark motsättning mellan oss i
            det rödgröna och er i Alliansen. Vi ser naturligtvis att det finns
            konflikter som ska lösas i reglerad ordning mellan enskilda och
            det allmänna, men vi kommer aldrig att kunna se det allmänna i
            demokratiskt fattade beslut på lokal nivå som socialism.
          </note>
          <note>
            Vi menar att demokrati är när flertalet i ett samhälle kommer
            överens om att man har intressen som man bör verka för och ta
            strid för. Vi kallar det för demokrati.
          </note>
          <note>
            Jag tycker att det är synd att vi får höra sådana saker. Jag
            tycker att vi ska ha respekt för varandra och vad vi står för
            när vi debatterar och inte vara så vårdslösa med begrepp.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            10 § Byggfrågor
          </note>
          <note>
            Föredrogs
          </note>
          <note type="speaker">
            Anf. 49 GUNNAR SANDBERG (s):
          </note>
          <note>
            Fru talman! Civilutskottets betänkande 9 handlar om olika byggfrågor.
            Jag vill inledningsvis yrka bifall till reservationerna 1 och
            8. Men jag står naturligtvis bakom alla våra reservationer.
          </note>
          <note>
            Jag kommer i anförandet att argumentera för några av dem. Den
            första handlar om energideklarationer. Riksdagen antog i juni
            2006 miljömålet att med utgångspunkt i året 1995 minska energianvändningen
            med 20 procent till 2020 och 50 procent till 2050.
          </note>
          <note>
            Genomförda åtgärder som har föreslagits i energideklarationen
            är ett steg för att uppfylla dessa mål. En oberoende expert tar
            tillsammans med ägaren av byggnaden fram förslag på energibesparingar
            för byggnaden. När man sedan genomför dessa sparas både pengar
            och miljö.
          </note>
          <note>
            En sammanfattning av energideklarationen ska finnas tillgänglig
            för allmänheten så att de boende eller besökare till byggnaden
            kan ta del av resultatet. På så sätt blir vi alla mer energimedvetna
            med tiden. För att energideklarationen ska kunna få denna centrala
            roll i energieffektiviseringen av byggnadsbeståndet krävs att
            systemet löpande utvärderas.
          </note>
          <note>
            Det är mot denna bakgrund som Riksrevisionens granskning av systemet
            och redogörelse till riksdagen ska ses. Granskningen visar att
            det svenska genomförandet av EG-direktivet blivit försenat, vilket
            medfört problem för myndigheterna att tillämpa bestämmelserna.
          </note>
          <note>
            Enligt granskningen har det också blivit ineffektivt. Deklarationen
            innehåller inte några rekommendationer om åtgärder, och nyttan
            i förhållande till det pris fastighetsägarna tvingas betala kan
            ifrågasättas. Kvaliteten i deklarationen varierar dessutom stort,
            och ansvarsfördelningen mellan de berörda myndigheterna är oklar.
          </note>
          <note>
            Det bör vara en prioriterad uppgift för regeringen att se till
            att EG-direktivet följs och att myndigheterna ges förutsättningar
            att klarlägga hur regelverket bör tillämpas. Därför bör regeringen
            se över det regelverk som styr tillämpningen av energideklarationer
            och vidta nödvändiga åtgärder för att effektivisera verksamheten
            och säkerställa deklarationernas kvalitet.
          </note>
          <note>
            Vi anser att det är angeläget att erfarenheterna från Riksrevisionens
            granskning nu tas till vara och att det leder till förbättringar
            av systemet. Majoriteten i utskottet känner redan till detta,
            eftersom Riksrevisionen våren 2009 överlämnade en granskningsrapport
            till regeringen. Den ligger till grund för redogörelsen från Riksrevisionens
            styrelse.
          </note>
          <note>
            Vi tycker dessutom att det vore lämpligt att regeringen återrapporterar
            till riksdagen om vilka effekter statens insatser har haft för
            målet att energieffektivisera bebyggelsen.
          </note>
          <note>
            Fru talman! Min andra kommentar handlar om byggfelsförsäkring.
            Att bygga en bostad är en process med risker, oavsett vem som
            är beställare. Ni kanske har följt TV4:s program Fuskbyggarna
            .
          </note>
          <note>
            Det kan uppstå problem som innebär att entreprenören inte vill
            eller kan färdigställa byggnaden eller att entreprenören bygger
            in fel som upptäcks först efter att byggnaden har tagits i bruk.
            Samhället vill minska konsekvenserna av dessa problem för beställaren
            och har därför bestämt att det ska finnas en försäkring, lag om
            byggfelsförsäkring m.m.
          </note>
          <note>
            Många anser att denna försäkring inte är meningsfull och att
            avgiften bara är en utgift som ökar byggkostnaden. Detta har lett
            till en översyn av nuvarande lagstiftning. Utan att man insamlat
            fakta föreslogs det att lagen fortfarande ska finnas kvar när
            beställaren är en bostadsrättsförening eller en konsument.
          </note>
          <note>
            I april 2008 fick en annan utredning, Bygg helt enkelt, i uppdrag
            att utreda möjligheten att i viss utsträckning begränsa tillämpningsområdet
            för lagen om byggfelsförsäkring. Även här föreslås att försäkringen
            ska finnas kvar. Ingen av utredningarna har dock hittills föranlett
            någon lagändring från regeringens sida.
          </note>
          <note>
            Byggfelsförsäkring ska enligt lag finnas vid nybyggnad av alla
            småhus och även vid vissa bygglovspliktiga ändringsarbeten. I
            det senare fallet ska byggnadsnämnden pröva om byggfelsförsäkring
            behövs.
          </note>
          <note>
            Nästan alla som bygger småhus är förstagångsbyggare, 8090 procent.
            Det är ofta unga oerfarna familjer som satsar sina besparingar
            på sitt livs största affär. Som en säkerhet i botten finns den
            tioåriga försäkringen mot byggfel. Det är en försäkring som alla
            som bygger ett nytt hus eller gör stora ombyggnationer måste teckna.
            Annars blir det inte ens bygglov.
          </note>
          <note>
            Kravet på byggfelsförsäkringarnas utformning har ifrågasatts
            men även andra frågor om försäkringarnas utformning. Vi tycker
            att regeringen nu ska redovisa sitt ställningstagande samt lägga
            fram förslag om lagändringar.
          </note>
          <note>
            Jag vill även nämna några ord om byggregler och byggkostnader.
            Boendekostnaderna för nyproducerade bostäder ligger i dag på en
            mycket hög nivå. En viss förklaring är avvecklingen av alla byggstimulanser
            och en bostadspolitik som inte gynnat en rättvis utveckling på
            bostadsmarknaden.
          </note>
          <note>
            Bristande konkurrens och effektivitet inom byggsektorn har i
            flera utredningar framhållits som ett stort problem. När Socialdemokraterna
            hade regeringsmakten tog vi flera initiativ till ett ökat byggande.
            Det handlar bland annat om Byggkostnadsforum vid Boverket som
            syftade till att sprida kunskaper och metoder som kan begränsa
            byggkostnaderna.
          </note>
          <note>
            Tyvärr har verksamheten inte fått fortsätta under nuvarande regering.
            Vi anser att det finns anledning till en ny översyn av vilka åtgärder
            som kan vidtas för att pressa kostnaderna i nyproduktion av framför
            allt hyresbostäder.
          </note>
          <note>
            Fru talman! Till sist vill jag ta upp frågan om kunskapsutveckling
            inom byggsektorn. Felaktiga materialval och tillämpning av oprövade
            byggmetoder får ofta allvarliga följder. Hus drabbas av fukt,
            mögel eller andra skador som kan ge hälsoproblem för de boende.
          </note>
          <note>
            Det är svårt att klarlägga ansvaret för byggfel och att få ersättning
            för de drabbade. Det finns helt enkelt ett stort behov av nytänkande
            inom byggsektorn.
          </note>
          <note>
            Under vår regeringstid stödde vi bland annat pilotprojekt som
            minskade byggkostnaderna. Vi satsade på att stärka ett samarbete
            mellan företag, kommuner och staten för att få i gång en utveckling
            mot en hållbar bygg- och bostadssektor.
          </note>
          <note>
            Vi anser att staten behöver stärka sin roll när det gäller att
            ta fram ny kunskap om byggmaterial och byggmetoder samt att sprida
            kunskapen inom byggsektorn. Det finns anledning att se över alla
            led i kunskapsuppbyggnaden inom området, från grundforskning och
            tillämpad forskning till pilotprojekt och fullskalig produktion.
          </note>
          <note>
            Jag vet att ni har ett orubbligt förtroende för marknadens parter.
            Det är marknadens parter som ska fixa allt. Ni behöver hjälpa
            till. Regeringen är för passiv i bostadspolitiken om jag ska vara
            snäll i min bedömning.
          </note>
          <note type="speaker">
            Anf. 50 EGON FRID (v):
          </note>
          <note>
            Fru talman! Jag håller definitivt med föregående talare, Gunnar
            Sandberg, om att det är husen som ska vara passiva, inte regeringen.
          </note>
          <note>
            Jag vill inledningsvis säga att Vänsterpartiet naturligtvis står
            bakom alla reservationer i detta betänkande, men jag yrkar bifall
            till reservationerna 1 och 8.
          </note>
          <note>
            Det här betänkandet handlar allmänt om byggfrågor, dels från
            allmänna motionstiden, dels från Riksrevisionens styrelses redogörelse
            om införandet av energideklarationer. Jag ska uppehålla mig lite
            mer vid det.
          </note>
          <note>
            Energideklarationerna har ett oerhört gott syfte. De ska utgöra
            ett viktigt verktyg i energiomställningen och energieffektiviseringen
            inom bostadssektorn och naturligtvis också vara ett viktigt vägledande
            verktyg för oss bostadskonsumenter när det gäller hur vi kan vara
            med och ställa om och energieffektivisera.
          </note>
          <note>
            Som Gunnar Sandberg sade har riksdagen ett mål som innebär att
            energianvändningen i våra bostäder ska minska med 20 procent till
            2020 och med 50 procent till 2050. Här finns en högre målsättning
            från de rödgröna partierna i vår bostadspolitiska överenskommelse,
            där vi har ambitionen att minska energianvändningen i våra bostäder
            med minst 30 procent till 2020.
          </note>
          <note>
            Energideklarationen ska vara ett verktyg för att hjälpa oss bostadskonsumenter
            att göra effektiva och kloka val i våra boenden, och det är där
            en del av kritiken mot energideklarationerna ligger. Man har inte
            uppfyllt det goda syftet med energideklarationerna. Det har gjorts
            många energideklarationer, men det har inte gjorts tillräckligt
            många. I många fall där deklarationerna har gjorts har man inte
            fått de goda råden som man eftersträvade och som skulle vara vägledande
            för hur man skulle ställa om energianvändningen i bostäderna.
          </note>
          <note>
            Några av oss var på en debatt med Svensk Byggtjänst på Älvsjömässan
            i går. Just den här frågan kom upp från byggbranschen. Många som
            jobbar med kunskapsöverföring för att utveckla byggandet och boendet
            vill naturligtvis också använda sin kunskap i energiomställningen
            och klimatanpassningen av våra bostäder. De menar att det i dag
            finns stora brister när det gäller att verkställa de goda ambitionerna
            i energiomställningen. Det går alldeles för sakta, och man har
            inte kunnat fullfölja energideklarationens goda tanke och omsätta
            den i den energiomställning som vi har som gemensamt mål att kunna
            uppnå.
          </note>
          <note>
            Här finns oerhört mycket att göra, och det är naturligtvis de
            rödgröna partiernas ambition att vi ska kunna genomföra arbetet
            med energideklarationerna så att de blir ett viktigt verktyg i
            energiomställningen och energianvändningen.
          </note>
          <note>
            Vi anser också att arbetet måste snabbas upp och effektiviseras,
            och det måste även skapas ekonomiska incitament för att genomföra
            förändringar så att vi kan uppnå våra klimatmål och de viktiga
            målen att minska energianvändningen i våra bostäder. Bostadssektorn
            står som vi alla vet för 40 procent av den totala energiförbrukningen
            i samhället, så det är en ansenlig mängd energi som vi faktiskt
            kan spara.
          </note>
          <note>
            Det finns många andra viktiga reservationer från våra partier.
            Några är gemensamma, och några står kanske inte alla tre partierna
            bakom i nuläget, men det finns ändå viktiga synpunkter i dessa
            reservationer. När vi pratar om hur vi ska utveckla bostadssektorn
            handlar det mycket om att utveckla kvaliteten i byggandet och
            att skapa möjligheter för att förbättra.
          </note>
          <note>
            Det var också saker vi tog upp i gårdagens debatt på Älvsjömässan.
            Branschen är naturligtvis medveten om att man skulle kunna bygga
            med mycket högre kvalitet och på ett mycket bättre sätt. Volymen
            i byggandet är oerhört viktigt för att vi faktiskt ska kunna få
            en kunskapsöverföring och en bättre kvalitet i byggandet. Det
            måste byggas mycket mer för att vi ska kunna omsätta den nya kunskapen.
            Man måste få pröva nya sätt att bygga med bättre kvalitet. Om
            man ska bygga med större energieffektivitet och klimatanpassning
            måste byggvolymen totalt sett komma upp, och det är en av grunderna
            i vår rödgröna bostadspolitiska överenskommelse att vi faktiskt
            ska höja byggandet avsevärt och ha tydliga mål för bostadsbyggandet
            för att kunna omsätta den nya kunskapen att bygga på ett klokt
            sätt och med god kvalitet.
          </note>
          <note>
            Här handlar det inte om att slå mot branschen för att de gör
            ett dåligt jobb, utan här handlar det om att vi tillsammans ska
            arbeta för att få bort de brister som finns i byggandet i dag.
            Vi vill ju att det vi bygger ska ha ett mycket längre livscykelperspektiv.
            Det gäller att hushålla med våra gemensamma resurser genom att
            bygga hållbart från början så att husen kan leva längre och vi
            kan må bättre i vårt boende.
          </note>
          <note>
            De punkter som tas upp här är inte bara att vi ska ställa högre
            krav på energideklarationerna och vad vi vill få ut av dem, utan
            det är också att vi har tydliga krav i samband med energieffektiviseringen
            så att de här goda råden omsätts i god energiomställning och därmed
            tjänar sitt syfte.
          </note>
          <note>
            Detsamma gäller byggfelsförsäkringen som Gunnar tog upp. Det
            handlar om förlängda garantitider i byggandet så att konsumenterna
            i bostadssektorn får känna en ökad trygghet i det som är byggt.
            En synpunkt som har kommit upp är att förlängda garantitider skulle
            utgöra en ytterligare press på byggbranschen för att faktiskt
            bygga rätt från början.
          </note>
          <note>
            Fru talman! I detta betänkande från riksdagen vill jag lyfta
            fram en reservation ursäkta, Socialdemokraterna, ni är inte med
            på den som kanske är den bästa ni kommer att få möjlighet att
            läsa under den här mandatperioden. Det är reservation 4 i det
            här betänkandet, om byggnaders inomhusmiljö. Jag tycker att den
            tar upp så centrala och viktiga delar i hur vi ska bygga. Det
            handlar om kvaliteten i byggandet och en helhetssyn på byggande,
            på boende, byggmaterial och ansvarsfrågor. Det handlar om fonden
            för drabbade människor som har råkat ut för fel i byggandet. Sådant
            är oerhört centralt när det rör barnens arbetsmiljö i skolan,
            inomhusmiljön och sammantaget många av de frågor vi diskuterar
            och som handlar om hur vi ska utveckla och förbättra byggandet.
          </note>
          <note>
            Det är en fröjd för ögat att läsa detta, så jag vill varmt rekommendera
            också er andra att ta del av det när vi diskuterar hur vi kan
            förbättra.
          </note>
          <note>
            Det finns naturligtvis även andra bra reservationer som vi har
            gemensamt och som berör viktiga delar kring byggregler och byggkostnader.
            Det är än en gång oerhört viktiga synpunkter som kommer fram i
            dessa reservationer om hur vi ska utveckla byggandet.
          </note>
          <note>
            Jag vill än en gång trycka på att det handlar om att avsevärt
            få upp byggandet för att kunna utveckla och förändra förutsättningarna
            för att bygga på ett kvalitativt bra sätt och med en god trygghet
            för de människor som kommer att bo i de bostäder som vi vill bygga.
          </note>
          <note>
            I den gemensamma reservation 8, om kunskapsutvecklingen av byggsektorn,
            tar man upp att det i dag verkligen finns en god kunskap om hur
            vi ska bygga rätt från början. Mycket av den kunskapen har sin
            grund i passivhustekniken och hur vi bygger energisnåla hus.
          </note>
          <note>
            Här finns stora möjligheter i framtiden att bygga oerhört energieffektivt
            och minska antalet kilowattimmar långt mer än vad vi själva tror
            att vi kan uppnå i byggandet. Men det är centralt att föra ut
            denna kunskap i byggsektorn, och det gör vi genom att få en större
            kvantitet och naturligtvis låta kvaliteten följa med i våra bostadsplaner
            för att öka byggandet.
          </note>
          <note>
            Som ni säkert har tagit del av finns det en bostadspolitisk överenskommelse
            från de rödgröna partierna i detta sammanhang som ligger till
            grund för att vi ska uppnå dessa bostadspolitiska mål.
          </note>
          <note type="speaker">
            Anf. 51 JAN LINDHOLM (mp):
          </note>
          <note>
            Fru talman! I civilutskottets betänkande 9 om byggfrågor tas
            bland annat ämnen som energiförbrukning i byggnader, byggfelsförsäkringar,
            inomhusmiljön, behovet av forskning och exempelvis byggnadsanpassningsbidrag
            upp.
          </note>
          <note>
            I betänkandet finns nio reservationer varav tre är gemensamma
            för den rödgröna oppositionen. Jag står självklart bakom samtliga
            Miljöpartiets reservationer i betänkandet, men för tids vinnande
            yrkar jag bifall till enbart reservationerna 1 och 8.
          </note>
          <note>
            Det globala arbetet med att minska utsläppen av klimatpåverkande
            kemikalier av olika slag för att möta klimatutmaningen samt det
            lokala och det nationella arbetet med att förbereda oss på att
            minska vår sårbarhet för de förändringar som vi vet kommer att
            ske på grund av de utsläpp som redan har gjorts innebär att stor
            hänsyn måste tas i allt byggande. Inte minst gäller det byggandet
            av bostäder som vi förväntar oss ska erbjuda oss, våra barn och
            barnbarn förnämliga boendemiljöer i åtminstone hundra år framåt.
          </note>
          <note>
            Alla samhällssektorer berörs i och för sig av detta långsiktiga
            planeringsbehov som klimatutmaningen innebär. Men jag tycker att
            den byggda miljön representerar ett stort kulturellt, ekonomiskt
            och känslomässigt kapital. Jag menar därför att det kanske är
            den byggda miljön som vi har störst anledning att verkligen värna
            om i detta klimatperspektiv.
          </note>
          <note>
            Nästan samtliga de 40 förslag som behandlas i betänkandet kan
            på något sätt också knytas antingen till det numera traditionella
            klimatarbetet med att minska mänsklig påverkan eller till det
            mer svårgripbara och lite knepiga arbetet med att minimera sårbarheten
            i vårt samhällsbygge på olika sätt.
          </note>
          <note>
            Energifrågorna står i centrum, och byggsektorn står för en stor
            del av vår energianvändning. Men byggsektorn är ett område där
            det kanske är enklast att också genomföra stora förändringar.
          </note>
          <note>
            Tack vare Miljöpartiets politik har vi redan nästan helt och
            hållet lyckats avskaffa eldningsolja för uppvärmning, och nu är
            vi i full färd med att fasa ut stora delar av den direktverkande
            elvärmen.
          </note>
          <note>
            Dessa två exempel handlar om byte av energikälla. Samtidigt har
            utformningen av politiken faktiskt skapat incitament att minska
            energiförbrukningen. Energibehoven i vår byggda miljö kommer kanske
            snart att kunna tillgodoses huvudsakligen med biobaserad fjärrvärme,
            lokalt eldad biomassa i olika former, solenergi och geotermisk
            energi, alla dessa med vindkraftsel som huvudsaklig försörjning
            till pumpar, fläktar, styrutrustning och som hjälp- och stödenergi.
          </note>
          <note>
            Riksrevisionens granskning av hur energideklarationerna har införts
            är i detta sammanhang en, som jag menar, betydelsefull fråga.
            Syftet med energideklarationerna är bland annat att de ska kunna
            vara ett stöd för fastighetsägarna i deras arbete med att energieffektivisera
            sina fastigheter. Så länge som systematiken och tillförlitligheten
            i detta brister och kvaliteten varierar så mycket är det svårt
            att få den önskade effekten. Till exempel de rekommendationer
            som man förväntade att fastighetsägarna skulle få verkar de i
            de flesta fall inte få.
          </note>
          <note>
            Riksrevisionens styrelse anser att införandet av energideklarationerna
            inte har blivit särskilt lyckat, och vi i den rödgröna oppositionen
            delar alltså den uppfattningen.
          </note>
          <note>
            Fru talman! Det kan tyckas onödigt ur ett klimatperspektiv att
            lägga massor med resurser på att minska energianvändningen i vår
            byggda miljö om vi nu kan lösa energibehoven där med bioenergi
            och framför allt sol och vind eftersom den byggda miljön då inte
            är ett problem ur ett klimatperspektiv. Men så enkel är inte ekvationen.
            Vi behöver råvaror och energi till så mycket annat, så sparsamhet
            blir hela tiden viktigare och viktigare.
          </note>
          <note>
            När vi minskar energianvändningen i den byggda miljön får vi
            skogsråvara över för industriändamål och kanske även för tillverkning
            av fordonsbränslen. Konkurrensen om bioråvaran har hela tiden
            ökat.
          </note>
          <note>
            Alla takytor i framtidens byggnader kanske inte behövs för att
            producera värme, el och varmvatten till husen som taken sitter
            på. Kanske blir det energi över för industri- och transportsektorn
            om husen är riktigt energisnåla och vi själva lär oss att spara
            energi till vardags.
          </note>
          <note>
            Men den stora utmaningen är inte nybyggnationen utan det är det
            som vi redan har byggt. Att energieffektivisera gamla hus är betydligt
            svårare än att bygga smarta nya hus. I en av reservationerna påpekar
            vi hur viktigt det är att man inte glömmer bort innemiljöfrågorna
            när man renoverar gamla hus. Aktuellt i dagarna är oron för att
            dåligt genomförd relining av gamla avloppsstammar kan leda till
            kemiska emissioner och öka risken för cancer.
          </note>
          <note>
            Om nya mattor limmas på gamla eller om gammalt lim inte tas bort
            på rätt sätt innan nya ytmaterial sätts in kan även det leda till
            kombinationer mellan material som ger emissioner som kan vara
            mycket hälsofarliga. Byggmaterial från olika epoker i byggindustrin
            fungerar nämligen inte alltid så bra med varandra, och man har
            ofta inte förutsett dessa problem.
          </note>
          <note>
            I samband med renoveringar av exempelvis miljonprogramområdet
            gör man ibland förändringar av lägenheternas indelning. Då är
            det viktigt att man även gör nya beräkningar av ventilationen
            i husen så att den anpassas till den nya indelningen av lägenhetsvolymer
            och rumsvolymer. Förändrad användning är faktiskt ofta en orsak
            till att byggnader vid renoveringar blir hälsofarliga eftersom
            den ursprungliga tekniken är så pass optimerad till en viss form
            av belastning.
          </note>
          <note>
            Men det är möjligt att nå både energi- och miljöfördelar och
            fördelar när det gäller inomhusklimat vid renoveringar. Vi pekar
            i en av våra reservationer på att det är viktigt att man tar hänsyn
            till det och jobbar för att det bevakas.
          </note>
          <note>
            Den genomsnittliga medborgaren vistas numera inomhus ungefär
            90 procent av dygnets alla timmar. Vi som har haft turen att få
            ett jobb vistas ofta i många olika miljöer, och vi kan ofta göra
            avbrott under dagen både för fika, lunch och så vidare. Men å
            andra sidan hinner vi kanske inte sova så många timmar varje natt
            i våra sängar. Men de minsta och de som är mest känsliga och sårbara
            för dålig inomhusmiljö sover ofta väldigt länge i sin säng. Om
            de är duktiga och lättskötta får de ganska tidigt ett eget rum
            att sova i. Oftast är det ett litet rum med liten luftomsättning.
            Kanske ligger det vägg i vägg med ett våtutrymme som ett badrum,
            en toalett eller ett kök. Hur många av dygnets alla timmar vistas
            små barn i sitt lilla rum, och hur hälsosamt är det? Oftast är
            det naturligtvis inga fel på barnens rum. Men i de fall där det
            finns en fuktskada i närheten är det kanske just de snälla och
            lättskötta barnen som drabbas värst.
          </note>
          <note>
            Att vi vistas en så stor del av vårt liv inomhus ställer alltså
            stora krav på den byggda miljön. Det gäller inte bara våra bostäder.
            Sjuka hus har blivit ett begrepp på alla typer av byggnader som
            gör att människor blir sjuka. Förutom bostäder finns det exempel
            på polishus, skolor, förskolor och idrottshallar bara för att
            nämna några som har mycket stora problem med höga fukthalter,
            halter av ohälsosamma kemikalier, ofta också i kombination med
            omfattande mögelpåväxt på stora ytor av byggmaterialen i dessa
            hus. Trots att dessa problem med sjuka hus och ohälsa till följd
            av en dålig inomhusmiljö är väl kända har inte tillräckliga åtgärder
            vidtagits för att undvika att nya ohälsosamma byggnader tillkommer
            i vår byggnadsuppsättning och inte heller för att åtgärda att
            de byggnader som redan är drabbade av fukt och mögel eller skadliga
            kemikalier åtgärdas.
          </note>
          <note>
            Därför föreslår vi i en reservation en lagstiftning om garantier
            som verkligen innebär att den som bygger och den som förvaltar
            får ett reellt ansvar för att det som man har byggt och som man
            förvaltar inte är hälsofarligt. Vi menar att det inte, som i dag
            är fallet, ska vara möjligt att först ta betalt och sedan ta betalt
            en gång till för att åtgärda det som man från början byggt fel.
          </note>
          <note>
            Inte heller räcker det, menar vi i Miljöpartiet, att en sådan
            garanti gäller några få år, utan vi måste komma till ett läge
            där den typen av garantier gäller i årtionden. Eller varför inte
            så länge det är tillåtet att använda en byggnad? Vi utfärdar ju
            körförbud för trafikfarliga bilar. Varför skulle det då vara så
            konstigt med brukarförbud för hälsofarliga byggnader?
          </note>
          <note>
            Jag vill inte bli påkörd av en okontrollerbar bil när jag är
            ute och går på en trottoar i stan. Lika lite vill jag bli bombarderad
            av farliga kemikalier eller mikroorganismer när jag kliver in
            i en klädbutik, en frisersalong eller en livsmedelsbutik eller
            när jag besöker en granne eller en gammal bekant. Självklart vill
            jag inte heller att mina barn eller barnbarn när de är i skolan
            eller på fritidshemmet ska utsättas för en ständig dusch av ämnen
            som är vävnadsnedbrytande, immunförsvarshämmande och cancerogena.
          </note>
          <note>
            Ekonomiskt ansvar för dem som förvaltar och för dem som bygger
            ett ansvar som de inte kan komma undan är förmodligen enda sättet
            att få slut på sjuka-hus-problematiken. Det borde vi som lagstiftare
            försöka skapa.
          </note>
          <note>
            Ett annat förslag som i betänkandet avstyrks av majoriteten handlar
            om inrättandet av en bygghaverikommission. På samma sätt som haverikommissioner
            utreder dödsolyckor i trafiken, stora olyckor till sjöss och flyghaverier
            är det nödvändigt, menar vi i Miljöpartiet, att inrätta en haverikommission
            också för bygghaverier. En sådan kommission skulle rycka ut varje
            gång sjuka-hus-larmet går, och den måste ha en så bred kompetens
            att den kan hantera både byggnadstekniska problem och sjukdomsproblem
            som uppstått.
          </note>
          <note>
            Tack vare att man under årtionden väldigt noga utrett orsakerna
            till att människor skadats så allvarligt som faktiskt skett vid
            många trafikolyckor har våra bilars inre krocksäkerhet kunnat
            utvecklas enormt mycket. Med den smarta tekniken och den utvecklingen
            slutar olyckor som tidigare faktiskt ledde till döden i dag ibland
            med bara blåmärken och illamående. Att vi hittills fullständigt
            har nonchalerat möjligheterna att genom att noga följa upp varje
            drabbad och varje sjukt hus nå samma kunskapsutbyggnad beträffande
            både den byggda miljön och bilismen är egentligen en gåta, menar
            jag. Jag hoppas att en ny regering ändrar på det.
          </note>
          <note>
            Miljöpartiet är känt för att komma med nya smarta styrmekanismer.
            Ett av våra förslag som majoriteten avstyrker i betänkandet handlar
            om en ekonomisk mekanism för självreglering inom byggsektorn.
            Vi föreslår att en fond inrättas med syftet att ge ersättning
            till dem som drabbas av sjuka hus. Fonden föreslås bli finansierad
            genom avgifter från dem som bygger. På så sätt kommer dessa att
            jaga varandra så att var och en tvingas göra rätt för sig. Ingen
            vill ju vara med och betala för misstag som andra inom sektorn
            begår. På det viset får vi alla goda krafter på vår sida, menar
            vi.
          </note>
          <note>
            Ett förslag om översyn av byggregler i syfte att sänka byggkostnaderna
            avstyrks också i betänkandet. Det gäller även ett förslag om att
            komma till rätta med de mellan olika upplåtelseformer orättvisa
            skattereglerna. Man avstyrker dessutom ett förslag om att införa
            besiktning av balkonger och ställer sig avvisande till oppositionens
            krav på att initiativ tas för att stimulera till en bättre kunskapsutbyggnad
            på byggområdet.
          </note>
          <note>
            Avslutningsvis, fru talman, vill jag säga att jag är riktigt
            besviken på att jag är tvungen att reservera mig när det gäller
            avstyrkandet av vårt förslag om en översyn av lagstiftningen om
            bostadsanpassningsbidrag. Förslaget syftar till att fler studenter
            med funktionsnedsättning som verkligen har behov av anpassade
            tillfälliga studentbostäder på studentorter ska kunna få den hjälp
            som de rimligen behöver få.
          </note>
          <note>
            Fru talman! Allra sist: Jag tycker att det är dags att sätta
            i gång bygget av dubbelspår mellan Falun och Borlänge.
          </note>
          <note>
            (ANDRE VICE TALMANNEN: I och för sig en byggfråga.)
          </note>
          <note type="speaker">
            Anf. 52 EVA BENGTSON SKOGSBERG (m):
          </note>
          <note>
            Fru talman! I betänkande CU9 behandlas en redogörelse från Riksrevisionens
            styrelse om införandet av energideklarationer samt en motion som
            har väckts med anledning av redogörelsen.
          </note>
          <note>
            Vidare behandlas en del motioner som härstammar från allmänna
            motionstiden. I dessa tar man upp frågan om lagstiftningen på
            byggområdet och andra frågor relaterade till byggsektorn.
          </note>
          <note>
            Fru talman! För att vi ska lyckas möta morgondagens klimatutmaningar
            krävs det att vi på alla sätt ger utrymme för olika verktyg.
          </note>
          <note>
            Energideklarationernas främsta syfte är att främja fastighetsägarnas
            investeringar i energieffektiviserande åtgärder.
          </note>
          <note>
            Dagens lagstiftning som bygger på EU-direktiv om byggnaders energiprestanda
            ställer krav på att energideklarationer görs vid nyproduktion,
            nyttjanderätt uthyrning och försäljning. En deklaration får inte
            vara äldre än tio år. Deklarationerna måste göras av certifierade
            besiktningsmän. Direktivet håller på att omförhandlas. Ett nytt
            direktiv antas troligen under detta år. Det är i dagsläget inte
            möjligt att, som några motionärer önskar, göra besiktningen frivillig.
          </note>
          <note>
            Sedan lagen om energideklarationer för tre år sedan trädde i
            kraft har verksamheten inte varit problemfri. Bland annat har
            bristen på energiexperter lett till att deklarationer inte tagits
            fram i den takt som krävts för att leva upp till satta tidsgränser.
            Kvaliteten på deklarationerna har också varierat. Det har till
            exempel inte alltid tydligt framgått vilka åtgärder som bör vidtas.
          </note>
          <note>
            Det är mycket angeläget att riksdagen hålls informerad om hur
            lagen tillämpas i framtiden. Jag kan väl säga att jag har haft
            tur. Jag har sett tre sådana här deklarationer. Det var i höstas
            när jag sålde mitt hus och fick se till att en deklaration togs
            fram, när jag köpte ett nytt hus samt när min dotter köpte ett
            hus. Det var väldigt bra deklarationer. Men det ser, som sagt,
            olika ut.
          </note>
          <note>
            När det gäller energieffektiviseringarna har arbetet intensifierats
            i flera avseenden. Olika former av lågenergihus har blivit vanligare
            med nya byggtekniska lösningar. Byggregler har skärpts. Självklart
            ska regelverken vara både material- och teknikneutrala.
          </note>
          <note>
            I dagsläget är Boverkets byggregler utformade som verifierbara
            funktionskrav i form av energianvändning per kvadratmeter. Boverket
            har i uppdrag att konstant följa hur det går med energianvändningen
            både vid nyproduktion och vid ombyggnationer detta för att utveckla
            regelverken och samla erfarenheter. Det gäller att sträva efter
            lösningar som bidrar till en bättre inomhusmiljö samtidigt som
            energianvändningen minskar.
          </note>
          <note>
            Under senare år har lagen om byggfelsförsäkring varit föremål
            för övervägande i tre utredningar. Vissa ändringar föreslås beträffande
            den nya plan- och bygglag som vi i riksdagen i dag har fått utdelad.
            Bland annat försvinner kravet på byggfelsförsäkring för så kallade
            självbyggare. Att göra försäkringen helt frivillig för övriga
            aktörer, som en del motionärer önskat, anser utskottet vara allt
            för långtgående; det skulle innebära inskränkningar i konsumentskyddet.
          </note>
          <note>
            Fru talman! Regeringen har i en skrivelse till riksdagen hösten
            2008 uppmärksammat frågan om eurokoder, europeiska konstruktionsstandarder.
            Även näringsutskottet har behandlat frågan om standarder och prissättning
            och kommit fram till att finansieringsfrågan kan behöva ses över.
            Utskottet har fått information om att regeringen har frågan under
            uppsikt och att den kommer att få ökad uppmärksamhet i EU-samarbetet.
          </note>
          <note>
            Vad gäller motioner rörande lågenergihus och olika bostadsanpassningsbidrag
            har utskottet i år behandlat dessa förenklat, eftersom liknande
            motionsförslag varit uppe till behandling tidigare under mandatperioden.
          </note>
          <note>
            Fru talman! Jag yrkar bifall till förslaget i betänkandet och
            därmed avslag på samtliga motioner.
          </note>
          <note type="speaker">
            Anf. 53 LENNART PETTERSSON (c):
          </note>
          <note>
            Fru talman! Det är ett antal motioner med varierande innehåll
            men med byggfrågor som gemensam nämnare som ingår i dagens debatt.
          </note>
          <note>
            Om jag börjar med energideklarationerna konstaterar jag att den
            försening som oppositionen skriver om i sin reservation till största
            delen beror på dem själva. Det tog dem nämligen fyra år att besluta
            om införandet av EU-direktivet i den svenska lagstiftningen. Däremot
            ligger det säkert mycket i kritiken från Riksrevisionen om att
            det finns en del deklarationer som inte innehåller några råd om
            förbättringar, och det är självklart inte godkänt. Det är bra
            att Riksrevisionen har gjort en uppföljning, men samtidigt får
            vi kanske visa lite tålamod. En ny verksamhet med nya aktörer
            innebär nästan alltid att det blir en del fel i början, och så
            är det säkert i detta fall också.
          </note>
          <note>
            När det gäller energieffektivisering i bostadsbyggnader finns
            det väl en gemensam syn på att det är viktigt, men många av dessa
            investeringar är lönsamma utan att blanda in statliga subventioner.
            Många gånger blir också följden en bättre inomhusmiljö.
          </note>
          <note>
            Det finns krav från Miljöpartiet att införa ett tioårigt hälsoansvar
            vid byggnation. Det är ytterligare ett av många märkliga förslag
            som kommer från det hållet. Hur ska man kunna ställa ett hälsokrav
            på ett hus när vi agerar och reagerar olika som individer? Vi
            kan genom ett felaktigt beteende göra ett hus ohälsosamt, och
            det kan göra att man utvecklar till exempel allergier över tiden
            på grund av olika orsaker. Vad händer om man under denna tioårsperiod
            kommer fram till att ett visst ämne är olämpligt att använda i
            en bostad?
          </note>
          <note>
            När det gäller förslaget om en fond för stödåtgärder som andra
            finansierar är syftet gott, men hur kan en fond som betalas av
            andra stimulera byggbranschen att bygga rätt? I mina ögon är det
            precis tvärtom. Det är bostadsköparna och skattebetalarna som
            får svara för denna fond, enligt er reservation.
          </note>
          <note>
            Fukt- och mögelskador är en annan sak. Där är det ofta byggfel
            eller till och med byggfusk som ligger bakom, och då är det tydligare
            vem som är ansvarig. Det gäller för övrigt även andra byggfel.
            När det gäller småhus finns det till exempel ett tioårigt ansvar
            för ägaren och säljaren. Det går också tillbaka i ägarkedjan.
            Det är därför självklart för mig att man alltid ska göra en riktig
            besiktning av hus man köper. Uppdagas det något fel har man stora
            möjligheter att få ersättning, eller så kan man dra sig ut affären.
          </note>
          <note>
            Det finns också motioner om byggkostnader, och det är ett svårt
            men samtidigt intressant problem. De signaler jag har fått de
            senaste veckorna är att det visst går att bygga billigare, men
            det slår inte igenom på hyresnivåerna. Stämmer det med verkligheten
            är det beklämmande. Samtidigt är jag inte främmande för att det
            verkligen förhåller sig så. Jag tänker då främst på orter där
            det är brist på bostäder. Normal marknadsekonomi säger att det
            inte är förrän det är balans på marknaden som priserna kan bli
            lägre för konsumenterna. Skulle det vara så innebär det att det
            tar ett antal år innan hyrorna på nyproducerade lägenheter kan
            börja sjunka.
          </note>
          <note>
            Jag har en egen motion om egenkontroll av balkonger. Tyvärr har
            det ju hänt några tråkiga incidenter de senaste åren, och jag
            tycker att det är fastighetsägarnas ansvar att själva kontrollera
            sina fastigheter. Det borde också vara möjligt för försäkringsbolagen
            att genom lägre eller högre självrisker stimulera till återkommande
            besiktningar. Det ska inte behövas en lagstiftning som för med
            sig att både administration och kostnader ökar för såväl ägare
            som hyresgäster.
          </note>
          <note>
            Till sist, fru talman, vill jag avsluta på ett något annorlunda
            sätt i dag. Vi vet att det är många aktörer som är inblandade
            i bygg- och fastighetsbranschen och att var och en kan bidra till
            att det byggs fler bostäder. Jag vill därför uppmana dem att ta
            sitt ansvar och försöka se till att det börjar byggas, och det
            gör jag så här.
          </note>
          <note>
            Jag vänder mig till fastighetsägarna och säger:
          </note>
          <note>
            Jag vänder mig till byggbranschen och säger:
          </note>
          <note>
            Och så finns byggmaterialindustrierna.
          </note>
          <note>
            Sedan har vi Hyresgästföreningen och hyresrätten.
          </note>
          <note>
            När det gäller villaägarna säger jag:
          </note>
          <note>
            Till sist säger jag till Finansdepartementet, med hänvisning
            till de tidigare nämnda:
          </note>
          <note>
            Jag yrkar bifall till utskottets förslag i betänkandet och avslag
            på samtliga motioner och reservationer.
          </note>
          <note type="speaker">
            Anf. 54 GUNNAR SANDBERG (s) replik:
          </note>
          <note>
            Fru talman! Anledningen till att jag begärde replik på Lennart
            Pettersson är att han ordnade ett seminarium om just bostadspolitik
            för en månad sedan där han bjöd in olika aktörer från byggbranschen
            och också fackligt folk. Det var faktiskt ett bra initiativ, Lennart!
            Lennart Pettersson är alltså säkert intresserad av dessa frågor.
            Sedan kan man väl konstatera att regeringen tyvärr inte verkar
            lika intresserad.
          </note>
          <note>
            När det gäller energideklarationer har majoriteten i utskottet
            konstaterat att verksamheten med energideklarationer inte har
            varit problemfri under dessa drygt tre år. Att det kan gå tre
            år utan att man följer upp och gör någon utvärdering av energideklarationer
            är förvånande. Ni tycker som vi att det är angeläget att riksdagen
            hålls informerad, mot bakgrund av de problem som inledningsvis
            gällt för deklarationsverksamheten.
          </note>
          <note>
            Som jag säger är jag lite förvånad över vad regeringen tycker
            när jag läser regeringens övervägande i budgetpropositionen. I
            betänkandet konstaterar regeringen att det är Boverket som har
            huvuddelen av ansvaret för genomförandet av energideklarationssystemet,
            men det framgår av regleringsbrevet och instruktionerna för verket,
            säger man. Kan det vara så att regleringsbrevet och instruktionerna
            varit otydliga från regeringen, eftersom Boverkets utvärdering
            föreslår ett förtydligande av regelverket?
          </note>
          <note type="speaker">
            Anf. 55 LENNART PETTERSSON (c) replik:
          </note>
          <note>
            Fru talman! Jag börjar med den konkreta frågan på slutet och
            säger: Nej, alldeles säkert inte. Denna regering skriver nämligen
            aldrig otydliga regleringsbrev. Det är alltså mycket enkelt att
            svara på det.
          </note>
          <note>
            Skämt åsido: Jag menar att det när det gäller detaljer självklart
            är Boverket som har ansvaret i detta fall. Huvudlinjerna drar
            vi, och sedan går det vidare till regeringen. Detaljerna måste
            därefter styras av statliga verk och myndigheter.
          </note>
          <note>
            Jag upplever dock att vi har en hyfsad samsyn i detta, Gunnar
            Sandberg. Vi vet att det inte har blivit helt bra i många fall.
            Det har tyvärr varit en del konsulter och företagare och vad vi
            nu kallar dem som inte har fullgjort uppdragen på det sätt vi
            alla vill att de ska göra för att energideklarationer ska vara
            det instrument som underlättar ett framtida hållbart samhälle.
            Det är bara att beklaga att det finns de som hanterar det på detta
            sätt.
          </note>
          <note>
            Efter gårdagens debatt på Älvsjömässan pratade jag också med
            någon i branschen, och han sade att de tyvärr har fått göra om
            ett antal av dessa deklarationer på grund av att det saknas råd.
            Jag skulle som lekman och med min kunskap kunna göra upp en beskrivning
            av hur en fastighet ser ut och om det finns 20 centimeters isolering,
            treglasfönster och så vidare.
          </note>
          <note>
            Men jag har inte kunskapen och kompetensen att tala om för fastighetsägaren
            vad denne ska kunna göra mer för att det ska bli bättre. Det kravet
            ställer jag på de auktoriserade energiföretagen, som tar betalt
            för detta.
          </note>
          <note>
            Jag har själv råkat ut för att en person från ett sådant här
            företag frågade mig: Ska jag komma ut? Ja, det är klart att du
            ska komma ut! sade jag. Det går inte att göra en deklaration bara
            på papper och sedan ta 3 0004 000 kronor i betalt.
          </note>
          <note>
            Därav värdet av Riksrevisionens synpunkter, men också av att
            regeringen har lämnat uppdraget till Boverket att ta sig an detta.
            Jag tycker att regeringen har fullföljt sitt uppdrag så här långt.
          </note>
          <note type="speaker">
            Anf. 56 GUNNAR SANDBERG (s) replik:
          </note>
          <note>
            Fru talman! För det första ligger det väl lite i er natur att
            inte kritisera er egen regering. Men trots allt gäller det vad
            som står i regleringsbrev till myndigheter. Boverket har en central
            roll i våra byggfrågor och i bostadspolitiken. Många av våra frågor
            i utskottet är det Boverket som ansvarar för. Jag tror också att
            de följer sitt uppdrag, vad det nu gäller. Därför är det väl viktigt
            att man är väldigt tydlig i sina regleringsbrev om vad man vill
            att de ska göra.
          </note>
          <note>
            Jag är också byggnadsarbetare och vet att det här med kvalitetssäkring,
            tillsyn, kontroller och besiktningar inte fungerar. Många säger
            att de har varit där och tittat och skrivit under papper, men
            de har inte sett alla delar i byggandet. Det där fungerar inte;
            jag tycker att man ska se över det.
          </note>
          <note>
            Både utskottets majoritet och vi tycker att det ska byggas fler
            bostäder, att byggfusket är utbrett, att byggkostnaden borde pressas
            och att man även ska forska inom andra byggmetoder. Vi har varit
            djärva och satt ett mål på 40 000 nyproducerade bostäder per år.
            Majoriteten känner också säkert till behovet av att det produceras
            fler bostäder, framför allt hyresrätter, för att man ska få en
            rörligare arbetsmarknad.
          </note>
          <note>
            Jag har inte uppfattat någon enda gång att ansvarig minister
            i svaren på mina interpellationer, skriftliga frågor och enkla
            frågor i riksdagen hållit med om att det behöver göras mycket.
            Han tycker att det kan behövas smärre justeringar och att det
            inte riktigt är deras ansvar. Han skyller ifrån sig och säger
            att det är vi som orsakat detta.
          </note>
          <note type="speaker">
            Anf. 57 LENNART PETTERSSON (c) replik:
          </note>
          <note>
            Fru talman! När det gäller det här med att kritisera regeringen
            finns det kanske en viss samsyn oberoende av vem som sitter i
            riksdagsmajoriteten och har sin regering. Jag har en känsla av
            att det var precis detsamma under de föregående tolv åren; man
            kritiserar aldrig sin egen regering.
          </note>
          <note>
            Men oaktat det: Det jag tror att vi möjligen skulle kunna fånga
            och det kan kanske ligga på Boverket också är hur kan vi förmedla
            information till fastighetsägarna på ett sådant sätt att de vet
            vilka krav de har rätt att ställa på en energideklaration. Jag
            tänker framför allt på småhussidan. Jag tror att det skulle vara
            bra att kunna förmedla den bilden både till mäklare och till dem
            som äger fastigheterna, så att de vet vad man har rätt att kräva
            innan man betalar för produkten.
          </note>
          <note>
            När det gäller flerbostadshus kan det tyvärr vara så att en del
            fastighetsägare själva tycker att det är besvärligt. Det är bara
            en kostnad. Man har ingen nytta av det, och man vill inte se det
            som en resurs. Det gör att man glider igenom detta på enklast
            möjliga sätt bara för att kunna visa att man har gjort en energideklaration,
            utan att man har något syfte att göra det bättre. Det är klart
            att det är ett dilemma om både uppdragsgivare och uppdragstagare
            är tillfreds med detta. Då händer det ingenting.
          </note>
          <note>
            Jag tror över huvud taget att vi också ska lägga lite större
            ansvar på fastighetsägarna, att det är de som ska ställa krav.
            Det är de som köper en tjänst. Om jag köper en tjänst eller en
            produkt är det upp till mig att ställa krav på den jag köper av
            om att det ska vara en riktig vara. Så bedömer jag att det inte
            har varit i detta fall.
          </note>
          <note>
            Jag tror att vi är överens om målen. Vi behöver bygga 40 000
            bostäder. Ni har satt det målet, men ni har ingen som vill bygga.
            Man kan sätta vilka mål som helst. Jag vill också att det ska
            byggas bostäder, men vi har inte lyckats få branschen att ställa
            upp än. Men det kommer.
          </note>
          <note type="speaker">
            Anf. 58 LARS TYSKLIND (fp):
          </note>
          <note>
            Fru talman! Jag yrkar bifall till förslaget i utskottets betänkande
            och avslag på samtliga reservationer.
          </note>
          <note>
            Utan att nedvärdera vikten av någon fråga i betänkandet kan vi
            väl ändå vara överens om att den del som handlar om energideklarationer
            är den centrala delen i betänkandet. Det handlar om Riksrevisionens
            rapport och utvärdering av hur energideklarationer har fungerat
            så här långt. Det är Riksrevisionens styrelse som har lämnat en
            redogörelse till riksdagen om detsamma.
          </note>
          <note>
            När det gäller syftet med energideklarationer är vi naturligtvis
            rörande överens om att detta är ett verktyg som ska användas för
            att få till energieffektivisering, inte minst med tanke på klimatmålen
            och klimatfrågan i övrigt.
          </note>
          <note>
            Riksrevisionen lyfter fram ett antal punkter där man ser att
            det här inte har fungerat riktigt. Det som jag och Folkpartiet
            kan tycka är mest anmärkningsvärt är att det i hälften av samtliga
            energideklarationer inte finns några råd om åtgärder, vilket egentligen
            var syftet. Det var det som var drivkraften: Man skulle få råd
            så att man konkret skulle kunna göra någonting med sin fastighet.
            Annars blir detta tämligen värdelöst för fastighetsägaren. Nu
            är det lyckligtvis som Eva Bengtson Skogsberg sade, att det säkert
            ändå fanns de som var bra i det här sammanhanget.
          </note>
          <note>
            Det här förhållandet måste naturligtvis förändras så fort som
            möjligt. Man kan bara konstatera att regeringen redan på grundval
            av Riksrevisionens rapport behandlat frågan i budgetpropositionen.
            Man fastslår där att energideklarationerna är viktiga verktyg,
            som vi sade nyss, för att få igenom lönsamma energibesparande
            åtgärder.
          </note>
          <note>
            Inte minst finns det en problematik när det gäller att tillföra
            kunskap. Det är viktigt med regelförenkling i detta sammanhang
            för att förtydliga, så att lagen om energideklarationer verkligen
            fungerar som det är tänkt. Boverket fick i uppdrag att titta på
            vad man kan göra. Man gick igenom detta och hade en del synpunkter,
            men slutsatserna blev väl inte så där alldeles klara de heller.
            Man föreslog fortsatta utredningar och en del konkreta åtgärder,
            bland annat att man skulle kunna utöka sanktionerna mot dem som
            inte utför energideklarationer i tid.
          </note>
          <note>
            Fru talman! Jag kan ändå inte låta bli att gå tillbaka lite grann
            i historien. Frågan diskuterades i riksdagen våren 2006, då vi
            inte minst från Folkpartiets sida hävdade att det var ett alldeles
            för krångligt regelverk, att det skulle komma att fastna i administration
            och byråkrati och att fokus inte alls låg tillräckligt på åtgärder.
            Det var naturligtvis inga åsikter som vi fick något slags gehör
            för då. Man ska väl inte säga Vad var det vi sade?, men systemet
            måste vara enkelt för att det ska kunna utnyttjas. Fokus måste
            ligga på det som ger verkliga resultat. Det är en förhoppning
            att vi efter den utvärdering som har skett kan hamna där.
          </note>
          <note>
            Vidare i betänkandet finns ett avsnitt om byggfelsförsäkringen.
            I reservationen handlar det främst om kravet på att självbyggare
            skulle undantas från att teckna en försäkring som de i praktiken
            inte kan utnyttja. Vi har konstaterat från civilutskottets sida
            att det här egentligen är en orimlig situation. Man får betala
            för en försäkring som man sedan aldrig någonsin kan tillgodogöra
            sig. Därför är det glädjande att den förändringen finns med, precis
            som nämndes här tidigare, i det förslag som handlar om plan- och
            bygglagen och som hamnade på riksdagens bord så sent som i går.
            Man kanske kan glädja någon annan också. Från den 2 maj 2011 torde
            väl just det problemet vara löst, och då tillgodoses mycket av
            den reservation som finns i betänkandet.
          </note>
          <note>
            Jag vill säga några ord om besiktning av balkonger inte för att
            just besiktning av balkonger skulle vara så centralt, utan det
            handlar över huvud taget om det sätt på vilket den samlade oppositionen
            vill lösa de flesta problem, vill jag påstå. Det är klart att
            det är ett problem om vi har bristande underhåll och bristande
            översyn av våra balkonger. Att oppositionen då nästan reflexmässigt
            kräver skärpt lagstiftning är något som vi har blivit vana vid.
          </note>
          <note>
            I den lagstiftning som finns är det fullständigt klart att det
            är fastighetsägaren som har ansvar för sin byggnad och skyldighet
            att underhålla den så att människor inte utsätts för ohälsa och
            bristande säkerhet. Det är kanske också här en fråga om kunskapsspridning,
            som vi tagit upp många gånger i dag och även i övriga diskussioner.
            Det handlar definitivt inte om en skärpt lagstiftning, som också
            Lennart Pettersson var inne på här trots att han har motionerat
            i ämnet, utan det handlar om att ta sitt ansvar som fastighetsägare.
            Och det finns inget undantag i lagstiftningen för det ansvaret.
          </note>
          <note>
            Fru talman! Osökt kommer jag in på just detta med kunskapsutveckling
            och kunskapsspridning inom byggsektorn. Det är viktigt att vi
            har mycket forskning kring byggmaterial och byggmetoder, både
            grundforskning och tillämpad forskning. Men de utredningar som
            har funnits Skärpning gubbar! och uppföljningen Sega gubbar? och
            så vidare visar att problematiken ligger någonstans mitt emellan.
            Det finns mycket kunskap som aldrig tillämpas i praktiken, utan
            man fortsätter i något slags invanda spår. Jag tror att det är
            otroligt viktigt att vi kan få en dialog om det med byggbranschen.
          </note>
          <note>
            Det var en debatt i går på Älvsjömässan, Nordbygg 2010. Även
            där kom problematiken upp väldigt mycket med just kunskapsspridning
            och att få i gång den här diskussionen. Den som då kan se var
            flaskhalsen finns kan ju komma med en lösning. Jag tror att det
            måste ske ett samspel här mellan politiken och branschen. Det
            går inte att bara säga att det här kommer att fungera, utan alla
            får ta sitt ansvar här. Jag är i och för sig övertygad om att
            med de processer och diskussioner som pågår kommer detta per automatik
            att förbättras.
          </note>
          <note>
            Man kan hela tiden kräva mer kontroller från samhällets sida,
            men jag tror att det är viktigt att hålla fast vid strategin att
            det är den som bygger som får ta ansvar för sin produkt. Vi ska
            naturligtvis ha en regelkontroll som samhället kan följa. Men
            att överge den strategin vore direkt kontraproduktivt, utan vi
            ska fortsätta med strategin, som även finns inom alla andra branscher,
            att den som tillverkar en produkt får ta ansvar för den.
          </note>
          <note>
            Jag hörde en intressant diskussion om garantitider i går. I andra
            branscher har man använt garantitider som ett marknadsföringsinstrument,
            men just inom byggbranschen har man inte gjort det. Egentligen
            är det konstigt att människor har accepterat att köpa en byggnad
            som bara har två års garanti. I och för sig gäller byggfelsförsäkringen
            upp till tio år, men naturligt vore att den som byggde gav den
            garantin.
          </note>
          <note type="speaker">
            Anf. 59 YVONNE ANDERSSON (kd):
          </note>
          <note>
            Fru talman! Vi debatterar byggfrågor i dag. Debatten har handlat
            om många väsentliga frågor som energideklarationer, byggfelsförsäkring,
            byggnaders inomhusmiljö, byggregler, byggkostnader och så vidare.
            Vad som däremot inte har debatterats särskilt mycket i dag är
            studentbostäder. Jag tänker därför avgränsa mig, fru talman, till
            just det området.
          </note>
          <note>
            Flera av landets större universitet och högskolor är belägna
            i storstadsområden och andra tillväxtregioner som under lång tid
            har haft brist på bostäder. Kraftig folkökning och ett relativt
            lågt bostadsbyggande har bidragit till bristen, och varje höst
            är vi med om ett skriande behov av fler bostäder. Därtill har
            efterfrågan på högskolans utbildningar ökat. Och fler kommer att
            komma till dessa högskoleutbildningar i och med de stora ungdomskullarna
            som föddes i slutet av 80-talet och början av 90-talet.
          </note>
          <note>
            Att börja studera på ett universitet eller en högskola betyder
            att man kommer till en ny miljö. Ofta har de unga inte haft någon
            som helst kontakt med orten tidigare och har aldrig stått i bostadskö.
            Och boendet är ju centralt för att få en förankring både för sina
            studier och för sitt sociala liv och, förstås, för sitt privata
            liv. Då är det viktigt med en valfrihet på bostadsmarknaden som
            kan möta studenternas behov och önskemål.
          </note>
          <note>
            Fru talman! Det grundläggande problemet med de långa köerna för
            en studentbostad är att det byggs för lite lägenheter i Sverige.
            Det gäller hyresrätter, det gäller bostadsrätter och det gäller
            ägarlägenheter. Danmark och Norge, som vardera har ungefär hälften
            av Sveriges befolkning, bygger ungefär dubbelt så mycket som vi
            gör. I Sverige bygger vi för ungefär 6 procent av bruttonationalprodukten
            och i Finland bygger man för 12 procent.
          </note>
          <note>
            Det är klart att den pågående finanskrisen påverkar bostadsmarknaden,
            och byggbranschen är ju en särskilt utsatt sektor. Likväl vill
            vi få i gång ett ökat byggande. Det är nödvändigt att få ett tillräckligt
            utbud av bostäder generellt, men det är också nödvändigt att vi
            får ett bra utbud för studenter med funktionshinder.
          </note>
          <note>
            Både nya och gamla studentbostäder ska uppfylla högt ställda
            krav på tillgänglighet och användbarhet också för dem som har
            funktionshinder. Tyvärr är det många äldre bostäder som inte gör
            det. Men för att en fastighetsägare som planerar en större ombyggnad
            ska kunna anpassa och göra om finns det anpassningsbidrag. Det
            är också möjligt att få bidrag för en individuell anpassning av
            en bostad för en viss student som behöver det.
          </note>
          <note>
            Det är viktigt att säkerställa att studenter med funktionsnedsättningar
            blir bra bemötta och får en likvärdig utbildning och bedömning,
            oavsett vilket universitet eller högskola han eller hon väljer
            att studera vid, och att det blir en enhetlighet över hela landet.
            Boverket har som sagt tillsyn över kommunernas handläggning också
            i de här fallen. Skulle det vara fallet att det här inte fungerar
            utgår vi från att vi får rapporter om det.
          </note>
          <note>
            Fru talman! För att minska bostadsköerna måste vi bygga fler
            bostäder. Det har sagts så många gånger. Och för att öka utbudet
            av lägenheter och bidra till en ökad bostadsproduktion har riksdagen
            efter förslag från Alliansen beslutat att införa upplåtelseformen
            ägarlägenheter. Till skillnad från bostadsrätten kan ägarlägenheten
            hyras ut utan tillstånd, vilket sannolikt kommer att öka antalet
            lägenheter att hyra framöver. Det har inte minst studenterna nytta
            av. Riksdagen har också beslutat att höja schablonavdraget för
            andrahandsuthyrning från 4 000 kronor per år till 12 000 kronor
            per år för att bättre utnyttja det befintliga bostadsbeståndet.
          </note>
          <note>
            En ägarlägenhet innebär att man faktiskt äger sin lägenhet. I
            en bostadsrätt äger man en del i en förening, och det är krav
            på att den som innehar bostaden också bor i den. Vill man hyra
            ut i andra hand krävs föreningens godkännande. En ägarlägenhet
            är man fri att hyra ut till vem man vill, och man har också möjlighet
            att renovera och bygga om på ett sätt som man inte har i bostadsrätt
            eller hyresrätt.
          </note>
          <note>
            Fru talman! Socialdemokraterna med dess stödpartier motsatte
            sig införandet av ägarlägenheter. Det är märkligt med tanke på
            hur bostadsmarknaden ser ut. Om vi ska kunna korta köerna till
            studentbostäder och skapa möjlighet för nybyggnation av bostäder
            anpassade för studenter med funktionshinder måste vi öppna för
            fler boendeformer.
          </note>
          <note>
            Erfarenheter från andra länder visar att med ägarlägenheter får
            man betydligt fler småskaliga uthyrare av bostäder. Norge är det
            bästa exemplet. Där utgörs 80 procent av hyreslägenheterna av
            ägarlägenheter.
          </note>
          <note>
            Hyreslagens regler om förstahandsuthyrning av småhus ska gälla
            även lägenhetsägare som hyr ut sin lägenhet.
          </note>
          <note>
            Fru talman! Hyresrätten är en central boendeform för studenter
            och för en flexibel bostadsmarknad. Hyresrättens ställning har
            försvagats. Det måste åtgärdas, och det måste bli attraktivt att
            investera i hyresrätter. Vi måste uppmuntra renoveringar av gamla
            studentlägenheter och upplysa om fastighetsvärdens möjlighet att
            ansöka om anpassningsbidrag så att ett visst antal lägenheter
            blir möjliga att bo i för funktionshindrade studenter.
          </note>
          <note>
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            11 § Utlåtande över EU:s framtidsstrategi 2020
          </note>
          <note>
            Föredrogs
          </note>
          <note type="speaker">
            Anf. 60 MONICA GREEN (s):
          </note>
          <note>
            Fru talman och fru statsråd! I dag ska vi diskutera framtiden
            i Europa. Det är dags att ta nya tag, lyfta näsan över vattenytan
            och inte bara stirra sig blind på den ekonomiska krisen. Vi socialdemokrater
            menar att det är dags för medborgarnas Europa. Medborgarna måste
            gå före marknaden. Det är ju kapitalismen som har orsakat den
            kris vi befinner oss i. Vi vill lansera en effektiv strategi för
            ett grönare, smartare och integrerat Europa.
          </note>
          <note>
            När Lissabonstrategin antogs 2000 var vi socialdemokrater i klar
            majoritet i EU. Vi hade stora ambitioner att skapa en stark konkurrenskraftig
            och kunskapsbaserad ekonomi med hållbar tillväxt, fler och bättre
            jobb, större social sammanhållning och respekt för miljön.
          </note>
          <note>
            Men EU tappade både fokus och fart. Genom att anta EU 2020 kan
            vi åter fokusera på människan, miljön, jobben, den sociala tryggheten,
            tillväxten och framtidstron.
          </note>
          <note>
            Vi socialdemokrater har tillsammans med Vänsterpartiet och Miljöpartiet
            lämnat en gemensam reservation. Jag yrkar bifall till den.
          </note>
          <note>
            Vi har lagt upp debatten så att jag kommer att ta de övergripande
            frågorna om EU 2020. Därefter kommer Patrik Björck att redogöra
            för vår inställning till de trygga jobben. Carina Ohlsson kommer
            sedan att tala om hur det gröna hållbara Europa ska bli möjligt,
            och Börje Vestlund avslutar med hur vi får ett konkurrenskraftigt
            och tillväxtanpassat Europa när det gäller näringspolitik, konsumentfrågor
            och kommunikationer.
          </note>
          <note>
            Fru talman! EU ska enligt Lissabonfördraget verka för en social
            marknadsekonomi. Då behövs det en tydligare europeisk vision,
            en stark social dimension för ett socialt hållbart EU 2020. Vi
            vill utveckla EU till ett välfärdssamhälle präglat av rättvisa,
            trygghet och fler jobb.
          </note>
          <note>
            I skuggan av den djupa globala krisen står vi inför många utmaningar.
            Eftersom EU 2020 ska ersätta Lissabonstrategin måste vi se till
            att anta dessa utmaningar. Det är anmärkningsvärt att vi får så
            kort tid på oss. Vi hade behövt en öppenhet och tid för debatt
            och diskussion i hela Sverige, ja, i hela Europa på samma sätt
            som vi hade när vi antog Lissabonstrategin. Men nu är det inte
            så. Vi får i stället se till att vi debatterar och att människor
            engagerar sig i EU 2020 under tiden som det genomförs.
          </note>
          <note>
            Vi menar att framtidsutmaningarna måste stå på tre ben. Det måste
            även den gemensamma strategin göra. Det är centralt för EU 2020
            att vi har en balans mellan tillväxt, sysselsättning, miljö, väl
            fungerande marknader och socialt ansvarstagande. Vi måste ha utbildning
            för hela Europa, vi måste ha en välfärdspolitik värd namnet och
            vi måste ha en progressiv miljöpolitik. Dessa delar bidrar tillsammans
            till en politik för tillväxt och jobbskapande. Det finns klara
            bevis på att förbättringar i sociala och miljömässiga krav är
            drivkrafter för ekonomisk tillväxt.
          </note>
          <note>
            EU 2020-strategin måste präglas av en inställning om full jämställdhet
            på arbetsmarknaden. I många europeiska länder är det fortfarande
            en låg andel av kvinnorna som jobbar. Vi måste se till att kvinnorna
            kommer in på arbetsmarknaden, att vi har lika lön för lika arbete
            och att vi har en väl fungerande välfärdssektor med utbyggd förskola
            och äldreomsorg. Det är viktigt för barnen och de äldre, men det
            är också viktigt för arbetsföra män och kvinnor så att de kan
            delta aktivt på arbetsmarknaden. Jämställdheten måste alltså få
            stort genomslag i arbetslivet i hela Europa.
          </note>
          <note>
            Förra veckan var jag och Peder Wachtmeister i Bryssel på ett
            Econmöte. Alla 27 parlament var inbjudna för att diskutera åtgärder
            för den finansiella krisen och EU 2020. Då kom det deltagare fram
            till mig och bad mig plädera för ett jämställt Europa, eftersom
            Sverige har legat i topp. Sverige har tidigare varit ett föredöme
            när det gäller jämställdhet. Det är förvånande att Sverige har
            tappat i jämställdhetsfrågan och att Sverige inte prioriterade
            jämställdheten när vi var ordförandeland. Det gör dock Spanien
            nu.
          </note>
          <note>
            Jag får väl passa på att ge en eloge till vår nya EU-minister
            som har sagt att hon ska driva jämställdhetsfrågorna mer än sin
            företrädare, vilket är välkommet.
          </note>
          <note>
            Vi måste ha med det livslånga lärandet i EU 2020-strategin. Utbildning,
            grön forskning och utveckling av det livslånga lärandet måste
            omfatta hela Europas befolkning. Med livslångt lärande menar jag
            folkbildning, folkhögskolor, högskolor och givetvis grundskolor.
          </note>
          <note>
            Alltför många arbetslösa får i dag ingen chans att utbilda sig
            eller få en praktikplats. Det är ett stort resursslöseri. Vi måste
            investera i människan och satsa på utbildning och möjlighet till
            praktikplats för den som är arbetslös. Det behöver vi göra här
            hemma i Sverige eftersom ungdomsarbetslösheten är en av de högsta
            i Europa, men många andra europeiska länder måste också ta itu
            med det. Ungdomsarbetslösheten är ett stort problem för hela EU,
            men i Sverige är det nästan värst.
          </note>
          <note>
            När det gäller den gröna omställningen och möjligheten till tillväxt
            för nya jobb menar vi att vi också måste tillvarata ett smartare
            sätt att bygga Europa. Ett grönt Europa oberoende av fossil energi
            kommer att bli ett omvälvande arbete för många. EU har förutsättningar
            att ta en internationell ledarroll i klimatarbetet. Där måste
            Sverige bedriva ett aktivt arbete.
          </note>
          <note>
            Fru talman! Jag ska komma in lite på den finansiella sektorn
            också.
          </note>
          <note>
            Vi socialdemokrater menar att Europa måste bli människans Europa,
            men vi måste också se till att den finansiella sektorn fungerar.
            Vi har sett exempel på att det inte fungerar. Vi måste ha ordning
            och reda i EU:s budget, och vi måste ha en restriktiv och kostnadseffektiv
            budget. Det gäller förstås även i EU 2020-arbetet. Vi måste ha
            en sund ekonomisk förvaltning med budgetrestriktivitet.
          </note>
          <note>
            Vi måste se till att finans- och penningpolitiken regleras och
            kontrolleras, och vi måste se till att vi kan motverka de stora
            svängningar som vi har sett de senaste åren.
          </note>
          <note>
            EU-området måste stärka sin konkurrenskraft. Vi måste se till
            att vi är starka i en växande global konkurrens. Vi måste ha en
            ekonomisk öppenhet. Vi måste ha hög sysselsättning och en hållbar
            utveckling. Det måste vara ledorden för det arbete som ska förbättra
            EU i framtiden.
          </note>
          <note>
            Ordning och reda i ekonomin är en förutsättning, men ett socialt
            ansvarstagande Europa är minst lika viktigt.
          </note>
          <note type="speaker">
            Anf. 61 ULF HOLM (mp):
          </note>
          <note>
            Fru talman! EU-kommissionen har presenterat ett meddelande om
            EU:s framtidsstrategi 2020, vilket är bakgrunden till denna debatt.
            Föregångaren till EU:s framtidsstrategi är Lissabonfördraget som
            antogs i Lissabon år 2000. Upplägget är detsamma som då. Det tas
            fram ett antal underlag och formuleras vackra texter och sätts
            upp ett antal mål för vad EU ska uppnå. I Lissabonstrategin fanns
            ett otal målsättningar faktiskt så många att det blev helt ohanterligt.
          </note>
          <note>
            Huvudbudskapet var att EU år 2010 skulle vara världens mest konkurrenskraftiga,
            dynamiska och kunskapsbaserade ekonomi. Det är fina ord, men som
            vi alla vet gick det inte så bra. Resultatet blev mer eller mindre
            en flopp och ett stort misslyckande. Orsakerna till det var många
            och skulle säkert behöva en egen debatt, men jag avstår från att
            i denna debatt närmare gå in på att utvärdera Lissabonfördraget.
          </note>
          <note>
            Fru talman! Låt oss nu blicka framåt och debattera EU 2020. Finansutskottet
            är huvudansvarigt men ytterligare fem utskott har lämnat yttranden
            till finansutskottet i denna fråga, vilket visar på bredden av
            politiskt innehåll i strategin. Miljöpartiet har tillsammans med
            Socialdemokraterna och Vänsterpartiet lämnat en gemensam reservation
            om de övergripande riktlinjerna som omfattar flertalet politikområden.
          </note>
          <note>
            Jag kommer inte att kommentera alla områden, delvis eftersom
            företrädarna för Socialdemokraterna och Vänstern kommer att lyfta
            upp flera saker i sina inlägg. Övergripande kan sägas att EU-kommissionens
            förslag i stora drag kännetecknas mer av en krisstrategi än av
            en framtidstrategi, vilket vi beklagar. Ska strategin hålla tio
            år framåt krävs en politik som kan klara utmaningarna och samtidigt
            visa färdriktningen för EU-politiken. Jag vill främst lyfta fram
            ett område där vi anser att EU-kommissionen och den borgerliga
            majoriteten saknar en tydlig och klar färdväg för EU, nämligen
            klimat- och miljöpolitiken som vi sammanfattar i behovet av en
            green new deal för EU.
          </note>
          <note>
            Fru talman! Vi befinner oss i ett läge med mycket stora utmaningar
            för politiken. Samtidigt är det ett unikt tillfälle att lansera
            en mer effektiv strategi för ett EU med fler jobb, större rättvisa,
            starkare konkurrenskraft och grönare utveckling. Miljömässigt
            sunda och produktiva arbeten är grunden för en uthållig ekonomisk
            utveckling.
          </note>
          <note>
            Enligt oss står EU inför flera stora långsiktiga utmaningar.
            Den snabba globaliseringen av ekonomin, hotet mot klimatet, ökande
            inkomstklyftor och en allt skevare demografi kommer att dominera
            den politiska agendan i EU under lång tid framöver. Enligt vår
            mening är det i dessa utmaningar som Lissabonstrategins efterföljare,
            EU 2020, måste ta sin utgångspunkt. EU 2020-strategin måste mot
            denna bakgrund ses som tredelad, det vill säga socialpolitiken,
            den ekonomiska politiken och miljöpolitiken ska ömsesidigt stödja
            varandra för att visa vägen framåt.
          </note>
          <note>
            Fru talman! Den gröna omställningens möjligheter till ekonomisk
            utveckling och nya jobb måste tillvaratas. Omställningen till
            ett grönt EU, oberoende av fossil energi, är både nödvändig och
            önskvärd. Enligt oss har EU alla förutsättningar att ta en internationell
            ledarroll i klimatarbetet och har allt att vinna på det. Rätt
            utformad kan omställningen bidra till nya jobb och bättre utveckling.
            De europeiska företag som först utvecklar den fossilfria teknik
            som världen kommer att efterfråga har goda förutsättningar att
            stärka sin internationella konkurrenskraft. De företag som satsar
            på energieffektivisering kommer att vinna kostnadsfördelar gentemot
            sina konkurrenter. Mot den bakgrunden anser vi att den gröna omställningens
            möjligheter att skapa ekonomisk utveckling och nya jobb ska ges
            en mycket framträdande roll i EU 2020-strategin.
          </note>
          <note>
            Hur kan då EU anpassa sig till den omfattande omstrukturering
            som är att vänta?
          </note>
          <note>
            Ett viktigt svar från oss rödgröna är att man måste skärpa utsläppsmålet
            för koldioxid i EU 2020-strategin till minst 30 procent och därmed
            skynda på den gröna omställningen. Vi i Miljöpartiet är beredda
            att ytterligare höja kraven på EU, men i ett första steg är minst
            30 procents utsläppsminskning ett viktigt steg. Det är ett steg
            som de borgerliga partierna i riksdagen inte är beredda att ta,
            och inte heller EU som har satt nivån till 20 procent.
          </note>
          <note>
            Vi noterar att det i EU-kommissionens meddelande anges som ett
            av de fem föreslagna överordnade målen att klimat- och miljömålen
            20-20-20 ska nås. Enligt vår mening bör ambitionerna alltså sättas
            högre. Vi är också mycket tveksamma till den fokusering som EU-kommissionen
            gör på så kallad CCS-teknik och ny kärnteknik. Vi rödgröna väljer
            i stället att fokusera på de förnybara energikällorna. Vi kan
            inte backa in i framtiden med gamla lösningar på nya problem.
          </note>
          <note>
            Den borgerliga majoriteten har i utlåtandet skrivit att ekonomiska
            styrmedel inom miljöområdet är av stor vikt: Energi- och miljöskatter
            har sedan länge framgångsrikt använts i Sverige för att bidra
            till uppfyllelsen av olika mål på energi- och klimatområdet.
          </note>
          <note>
            Lite längre ned står det: Miljöskatter och andra ekonomiska styrmedel
            är av central betydelse för att framtida mål på klimat- och energiområdet
            ska kunna nås.
          </note>
          <note>
            Vi håller med om detta. Konstigt nog är det inget som den borgerliga
            majoriteten använder sig av i Sverige. I den senaste statsbudgeten
            sänktes till och med koldioxidskatten i Sverige. Jag tycker att
            det är på gränsen till ohederligt att majoriteten pratar om vikten
            av ekonomiska styrmedel men gör något helt annat här i Sverige;
            det klingar falskt.
          </note>
          <note>
            Fru talman! För oss rödgröna är en grön omställning tydligt kopplad
            till skapandet av nya framtidsjobb i EU-området. Det behövs alltså
            en green new deal på EU-nivå. Nya jobb kan skapas i bland annat
            miljötekniksektorn genom energieffektiviseringar, satsningar på
            förnybara energikällor och investeringar i utbyggnad av utsläppssnål
            kollektivtrafik och infrastruktur. Om företag i EU-området redan
            nu investerar i bland annat mer energieffektiv teknik kommer de
            att vinna kostnadsfördelar. Klimat- och jobbpolitiken går enligt
            oss rödgröna hand i hand.
          </note>
          <note>
            Skapandet av nya jobb är centralt för oss. Den utbredda arbetslösheten,
            inte minst bland ungdomar, i många av EU:s länder är ett av de
            allvarligaste hoten mot tillväxt och sysselsättning och mot livsdrömmarna
            hos en hel generation. Arbetslösheten får aldrig tillåtas bita
            sig fast. Det behövs därför kraftfulla åtgärder för att ge arbetslösa
            ungdomar en fot in på arbetsmarknaden genom utbildning och praktik
            som leder till jobb. Alltför många går i dag arbetslösa utan att
            få chans till ny utbildning eller möjlighet till praktikplats.
            Det är slöseri med resurser. Detta är förstås särskilt relevant
            i de länder inom EU, däribland dess värre Sverige, som har högst
            ungdomsarbetslöshet.
          </note>
          <note>
            I EU-strategin och i den svenska ståndpunkten saknas också formuleringar
            om den offentliga sektorns betydelse för sysselsättning, välfärd,
            hållbar ekonomisk utveckling och miljö- och klimatsatsningar.
            EU måste bidra till att stimulera såväl en aktiv sysselsättningspolitik
            som en mer ambitiös klimat- och miljöpolitik och inte sätta upp
            hinder. Politiken måste skapa förutsättningar för nya jobb. Vi
            tror att den gröna omställningen är ett bra exempel på detta.
            Byggandet av kollektivtrafik, energieffektiviseringar i bostäder
            och offentliga byggnader, som till exempel skolor och vårdinrättningar,
            och satsningar på förnybara energikällor skapar fler nya gröna
            jobb. Det är nödvändigt för framtiden.
          </note>
          <note>
            Fru talman! Tyvärr saknas det både i EU-kommissionens förslag
            och i den svenska regeringens ståndpunkt några resonemang kring
            en förbättrad arbetsmiljö som skulle kunna leda till att fler
            kan och orkar arbeta fram till sin pension. Arbetet för en god
            arbetsmiljö på arbetsplatser runt om i EU-länderna måste fortsätta
            att utvecklas. Arbetslivet ska vara utformat så att människor
            orkar arbeta ett helt arbetsliv och dessutom kan kombinera detta
            med familj och fritid. Arbetslivets krav måste möta den enskildes
            förutsättningar och förmåga. Det vinner både den enskilde och
            arbetsgivaren på.
          </note>
          <note>
            EU 2020-strategin måste enligt oss rödgröna ännu kraftfullare
            än i EU-kommissionens förslag präglas av en strävan efter full
            jämställdhet på arbetsmarknaden. Fortfarande slås vi av hur lite
            i EU 2020 som gäller frågan om jämställdhet. Enligt artikel 2
            i fördraget ska EU bygga på principen om jämställdhet mellan kvinnor
            och män. I många av länderna i EU är det fortfarande så att en
            låg andel av kvinnorna har avlönade arbeten. Jämställdheten måste
            bli ett tydligare mål. Det måste finnas politiska ambitioner.
            Då borde det också vara med i de övergripande målen.
          </note>
          <note>
            Fru talman! Vi menar att EU:s egen budgetpolitik ska vara restriktiv
            och kostnadseffektiv. Det gäller även arbetet med EU 2020. Dessutom
            behövs genomgripande omprioriteringar av EU-budgetens utgifter,
            vilket ska göras utan att budgetens samlade utgifter ökar. EU-budgetens
            utgifter för jordbrukspolitiken bör minskas och dess utformning
            reformeras. Även regionalpolitiken måste reformeras i fråga om
            både utformning och omfattning.
          </note>
          <note>
            EU:s budget måste också klimatsäkras, vilket betyder att medel
            från EU:s budget inte ska gå till projekt som aktivt motverkar
            en klimatbra utveckling. Tyvärr har vi sett många exempel på detta
            under årens lopp.
          </note>
          <note>
            Fru talman! Den öppna samordningsmetod som förs fram i den här
            strategin på bland annat arbetsmarknadspolitikens område får inte
            utvecklas i riktning mot att ge mer makt till EU-institutionerna.
            Inriktningen måste vara den motsatta. Det är viktigt att slå fast
            att medlemsländerna själva ska behålla ansvaret för merparten
            av sysselsättnings- och välfärdspolitiken. Den öppna samordningsmetoden
            bör även fortsättningsvis ha karaktären av ett utbyte av goda
            erfarenheter med tanke på att till exempel arbetsmarknadspolitiken
            ser så olika ut i de 27 medlemsländerna. Dessa olikheter är något
            vi ska respektera och dra fördel av i stället för att se som problem.
          </note>
          <note>
            När det gäller EU-kommissionens förslag på framtidsstrategi hade
            det behövts en mycket större öppenhet i processen för att ta fram
            strategin. För att få en folklig förankring krävs tid för diskussion
            och debatt. Jag är helt övertygad om att såväl framtidsstrategin
            som förutsättningarna för att uppnå målen har bättre förutsättningar
            att lyckas om förslagen diskuteras och förankras brett. Så har
            inte skett i det här fallet, vilket jag beklagar.
          </note>
          <note>
            Fru talman! Slutligen vill jag framhålla att jag står bakom Miljöpartiets
            båda reservationer, men för att vinna tid yrkar jag bara bifall
            till den gemensamma reservationen nr 1 från Miljöpartiet, Socialdemokraterna
            och Vänsterpartiet.
          </note>
          <note type="speaker">
            Anf. 62 PEDER WACHTMEISTER (m):
          </note>
          <note>
            Fru talman! Jag vill börja med att yrka bifall till förslaget
            i finansutskottets utlåtande.
          </note>
          <note>
            Det här är en process som har påbörjats och som kommer att fortsätta
            under hela våren. Det började med att kommissionen skickade ut
            en handling som vi har läst. Sedan har utskotten tittat på detta,
            och så småningom har det samlats ihop för att nu överlämnas till
            kommissionen. När vi var i Bryssel i förra veckan var det sju
            parlament som hade hunnit kommentera den här handlingen. Tanken
            är att hela den här processen ska pågå till slutet av maj.
          </note>
          <note>
            Då blir man lite förvånad när oppositionen redan på ett sammanträde
            i EU-nämnden innan kommissionen har skickat ut papperet anmäler
            att man har en avvikande mening mot EU 2020 trots att man inte
            har läst papperet. Det innebär väl i princip att man hade bestämt
            sig långt tidigare för att inte delta med majoriteten i den fortsatta
            processen som ska pågå till slutet av maj.
          </note>
          <note>
            Just nu pågår en utfrågning av statsministern i EU-nämnden. Det
            hade kanske också varit intressant att höra de svar han ger på
            oppositionens frågor.
          </note>
          <note>
            För att vara lite grundlig tänker jag läsa upp en del av artikel
            3 i Lissabonfördraget, den så kallade raison dêtre, den yttersta
            motiveringen. Jag tänker lämna den passus som talar om gemensam
            valuta, så att inte Ulf Holm går i taket.
          </note>
          <note>
            Man erbjuder sina medborgare ett område med frihet, säkerhet
            och rättvisa utan inre gränser. Unionen ska upprätta en inre marknad
            och verka för en hållbar utveckling som bygger på en välavvägd
            ekonomisk tillväxt, på prisstabilitet, på en social marknadsekonomi
            med hög konkurrenskraft där full sysselsättning och sociala framsteg
            eftersträvas, samt på en hög miljöskyddsnivå och en bättre miljö.
          </note>
          <note>
            Vidare ska man främja vetenskapliga och tekniska framsteg, bekämpa
            social utestängning och diskriminering samt främja social rättvisa,
            socialt skydd, jämställdhet mellan kvinnor och män, solidaritet
            mellan generationerna och skydd av barnets rättigheter.
          </note>
          <note>
            Man ska främja ekonomisk, social och territoriell sammanhållning
            samt solidaritet mellan medlemsstaterna, respektera rikedomen
            hos sin kulturella och språkliga mångfald och sörja för att det
            europeiska kulturarvet skyddas och utvecklas.
          </note>
          <note>
            I sina förbindelser med den övriga världen ska man bekräfta och
            främja sina värderingar och intressen samt bidra till skydd av
            sina medborgare.
          </note>
          <note>
            Man ska bidra till fred, säkerhet, hållbar utveckling av vår
            jord, solidaritet och ömsesidig respekt mellan folken, fri och
            rättvis handel, utrotning av fattigdom och skydd för de mänskliga
            rättigheterna, särskilt barnets rättigheter, samt till strikt
            efterlevnad och utveckling av internationell rätt, inklusive respekt
            för principerna i Förenta nationerna.
          </note>
          <note>
            Jag tycker att det ibland är ganska nyttigt att gå tillbaka till
            den underliggande handlingen, och det var inte så länge sedan
            vi antog den, och läsa på. Om man läser detta, kommissionens förslag
            och vad majoriteten i finansutskottet har sagt slår det undan
            alla de punkter som Socialdemokraterna kommer med. Man säger att
            det går för fort, men man vill inte delta i framtagandet av EU
            2020. Man vill att det ska föras en dialog ute i landet. Det hör
            faktiskt till saken att diskussionen om Lissabonstrategin har
            pågått i rätt många år. Det var EU-15 och nu är det EU-27. Det
            är ingen nyhet att man skulle jobba vidare med en EU-strategi
            till 2020. Jag kan inte se att det är något bekymmer med hastigheten.
          </note>
          <note>
            Jag kan hålla med Monica Green om att krishanteringen prioriteras
            av många länder i dag ute i Europa i stället för att man tänker
            på 2020. Men vi kan inte tvinga 27 länder att göra precis som
            vi vill. Sverige ligger i framkant, och därför ska vi hjälpa de
            övriga länderna så gott det går att utveckla sig. Man behöver
            inte uppfinna hjulet en gång till.
          </note>
          <note type="speaker">
            Anf. 63 MONICA GREEN (s) replik:
          </note>
          <note>
            Fru talman! Dels fick jag en direkt fråga av Peder Wachtmeister,
            dels har jag en fråga till Peder Wachtmeister.
          </note>
          <note>
            Först och främst: Vi deltar gärna i processen. Varför vi hittills
            i EU-nämnden har visat att vi har en avvikande mening är för att
            vi inte är nöjda med det som vi hittills har sett. Vi menar att
            EU 2020-strategin måste bli mycket mer progressiv och radikal
            när det gäller att sätta människan före marknaden, när det gäller
            jämställdhetsfrågorna och när det gäller den gröna omställningen.
          </note>
          <note>
            Vi välkomnar att statsministern diskuterar med EU-nämnden just
            nu. Det är ju mycket olyckligt att det sker samtidigt som vi har
            den här viktiga debatten, för den diskussionen hade jag gärna
            också varit med i.
          </note>
          <note>
            Självfallet ska vi vara med i diskussionen under hela våren.
            Vi tänker fortsätta debatten om hur vi ska forma ett modernt,
            smart, energimässigt bra och socialt bra Europa. Det tänker vi
            fortsätta med även när EU 2020-strategin är genomförd.
          </note>
          <note>
            Nu kommer vi till min fråga. Den handlar om löner. Den nordiska
            modellen och den svenska modellen, alltså att vi har två starka
            arbetsmarknadsparter ute på arbetsmarknaden och vi konkurrerar
            med kompetens och höga löner, har visat sig vara en framgångsväg
            och vi har haft hög sysselsättning. Nu går vi i motsatt riktning
            då det trissas fram låglönejobb ungefär som i många av de länder
            i Europa som har låga löner, och där är ju arbetslösheten hög.
          </note>
          <note>
            Tycker Peder Wachtmeister att vi ska gå den vägen och forma en
            politik som leder till låglönejobb?
          </note>
          <note type="speaker">
            Anf. 64 PEDER WACHTMEISTER (m) replik:
          </note>
          <note>
            Fru talman! Vi börjar med synpunkten och frågan om deltagandet
            i processen. Jag kan tycka att det är konstigt att man talade
            om att man hade en annan samhällssyn och därför ville lämna en
            avvikande mening redan innan kommissionens handling över huvud
            taget kom till riksdagen. Det finns ju skrivna protokoll på det.
            Förhoppningsvis deltar ni sedan i fortsättningen i den här frågan
            tills den slutgiltigt ska antas den 24 maj i rådet.
          </note>
          <note>
            Sedan kommer vi in på det som vi kan kalla Lavalfrågan. När vi
            var i Bryssel tillsammans i förra veckan var Mario Monti där och
            talade för oss. Han är numera professor och var tidigare kommissionär.
            Er gruppledare i ekonomiska utskottet tog upp den här frågan med
            honom, men han passade då han inte tyckte att det var någon fråga
            som han skulle lägga sig i.
          </note>
          <note>
            Jag har hittills inte sett de här problemen. Jag upplever varje
            vecka hur företag från andra länder jobbar i Sverige, och i dag
            har de allra flesta, de som jag känner till, avtalsmässiga löner.
            Ofta lägger de anbud som kanske är billigare, men det är inte
            fråga om att hänga ut någon. Hela Lavalprocessen har visat sig
            vara ganska olycklig för Sveriges del, för det är flera som tycker
            att vi har varit lite väl morska i debatten.
          </note>
          <note type="speaker">
            Anf. 65 MONICA GREEN (s) replik:
          </note>
          <note>
            Fru talman! Jag tycker inte att Lavalfrågan är oviktig. Den är
            oerhört viktig. Vi ska se till att ingen diskrimineras oavsett
            var man tar ett arbete.
          </note>
          <note>
            Men min fråga var större än så. Den handlar faktiskt om den politik
            som ni bedriver just nu i Sverige. Ni bedriver faktiskt en politik
            som leder till lägre löner och låglönejobb på samma sätt som det
            finns låglönejobb i andra delar av Europa där det historiskt sett
            har varit en högre arbetslöshet.
          </note>
          <note>
            Vår poäng med den svenska modellen och den nordiska modellen
            är att vi konkurrerar med kompetens och höga löner och därmed
            också får bra jobb och fler i arbete.
          </note>
          <note>
            Tyvärr går den borgerliga regeringen åt motsatt håll. Man vill
            se till så att det blir större löneskillnader ute på arbetsmarknaden.
            Alltså går det borgerliga Sverige mot ett sådant Europa som vi
            inte vill gå mot.
          </note>
          <note>
            Det var det jag frågade Peder Wachtmeister om, alltså om han
            delar den uppfattningen och tycker att det är en framkomlig väg
            med låglönejobb i Sverige.
          </note>
          <note type="speaker">
            Anf. 66 PEDER WACHTMEISTER (m) replik:
          </note>
          <note>
            Fru talman! Nu blev det plötsligt en arbetsmarknadsdebatt. När
            jag satt i Europaparlamentet 20022004 gjorde man statistik på
            löner på den offentliga sidan i Sverige och på den offentliga
            sidan i Luxemburg. Det var alltså under den socialdemokratiska
            regeringens tid. Man kom fram till att en busschaufför i Luxemburg
            hade ungefär samma lön som en adjunkt i Sverige. Så Socialdemokraterna
            drev nog en väldigt hård politik bland annat på utbildningssidan
            där lönerna halkade efter.
          </note>
          <note>
            Med vår politik, om vi ska ägna oss åt arbetsmarknadsfrågorna
            i det här fallet, och de siffror som vi ser i dag när det gäller
            köpkraft och annat kan det inte vara så att vi har en låglöneprofil
            precis.
          </note>
          <note type="speaker">
            Anf. 67 ULF HOLM (mp) replik:
          </note>
          <note>
            Fru talman! Jag blev lite förvånad när jag hörde Peder Wachtmeister
            från Moderaterna här. Jag trodde att du skulle börja diskutera
            Lissabonfördraget i stället för Lissabonstrategin eller komma
            in på EU 2020. Det är faktiskt det som diskussionen handlar om
            här.
          </note>
          <note>
            Jag tycker att det är helt fel att fara med osanning och säga
            att Miljöpartiet, Vänstern och Socialdemokraterna anmäler avvikande
            mening. Vi anmäler ju avvikande mening gentemot regeringens ståndpunkt.
            Det är inte konstigt, för ni har inga åsikter om EU 2020. Det
            finns ju ingenting här förutom jämställdhetsområdet som ni väljer
            att lyfta fram och säga att vi kanske borde göra någonting mer
            av. I resten av punkterna är det bara som att ni sitter på åskådarläktaren
            och säger: Kommissionens förslag är ganska bra, så det kan vi
            väl syssla med!
          </note>
          <note>
            Vi menar att vi ska föra fram riksdagens och lite mer radikala
            förslag. Vad vill vi med framtidens EU? Vi från de rödgröna menar
            att detta är en krisstrategi, men vi vill ha en framtidsstrategi
            för EU. Vi menar att en green new deal, alltså en grön omställning
            av EU, är A och O. Vi menar att målet måste höjas så att koldioxidutsläppen
            måste minskas till minst 30 procent, vilket betyder att vi skapar
            nya arbetstillfällen, och nya arbetstillfällen är precis det som
            många länder i EU är i skriande behov av, också vi här i Sverige.
          </note>
          <note>
            Jag menade i mitt anförande tidigare att ni i betänkandet hyllar
            miljöskatter och andra ekonomiska styrmedel av central betydelse
            samtidigt som ni för en helt annan politik i Sverige där ni faktiskt
            sänker koldioxidskatten. Om ni ska följa det som ni skriver i
            utlåtandet borde det betyda att ni nu lovar att ni ska höja koldioxidskatterna
            i Sverige därför att det är det främsta ekonomiska styrmedlet.
            Frågan är: Vill ni ha koldioxidskatter även på EU-nivå då?
          </note>
          <note type="speaker">
            Anf. 68 PEDER WACHTMEISTER (m) replik:
          </note>
          <note>
            Fru talman! Vem som har sagt vad och vad man lämnade avvikande
            mening till får Ulf Holm tolka som han vill. Jag tolkar det bara
            på ett sätt, nämligen att man markerade direkt att man inte var
            intresserade av att vara med på att göra ett bra förslag som sedan
            går vidare till kommissionen för utvärdering och sedan till rådet.
            Det är väl normalt det sättet man jobbar på, alltså att man avvaktar
            en handling som kommer från kommissionen. Man kanske sätter sig
            ned och diskuterar hur frågorna ska lösas, men det var ju redan
            markerat innan att ni inte skulle delta i det hela.
          </note>
          <note>
            När det gäller att skapa nya arbetstillfällen är vi helt överens
            om den krissituation som vissa länder befinner sig i i Europa.
            Någon uttryckte det häromdagen som att man inte kan planera för
            morgondagens middag när man inte har mat för dagen, och det är
            väl den situationen som Grekland, Spanien och Italien befinner
            sig i. Men i och med att vi befinner oss på andra sidan är det
            desto viktigare att vi kan visa en styrka och enighet när vi går
            ut och talar om hur vi ska lyfta EU 2020.
          </note>
          <note type="speaker">
            Anf. 69 ULF HOLM (mp) replik:
          </note>
          <note>
            Fru talman! Jag kan bara tolka svaret på ett sätt, och det är
            att Peder Wachtmeister och den borgerliga majoriteten inte har
            några direkta åsikter om EU 2020 utan är ganska nöjda med kommissionens
            förslag. Däri ligger den politiska skillnaden.
          </note>
          <note>
            Vi från Miljöpartiet tillsammans med Socialdemokraterna och Vänsterpartiet
            lägger fram förslag om att skärpa EU:s politik på en rad områden
            därför att vi menar att EU kan bättre. Det är där skillnaden ligger,
            så det är klart att vi har en reservation när det gäller detta.
          </note>
          <note>
            Peder Wachtmeister undviker att svara på frågan om koldioxidskatter.
            Är han för eller emot? Vad anser regeringen egentligen? Den enda
            politiska fråga som den borgerliga majoriteten kan sägas vilja
            lyfta upp är jämställdhetsfrågan. Man tycker att jämställdhetsfrågan
            kanske borde lyftas upp lite mer. Man beskriver dock inte på vilket
            sätt man vill att den ska lyftas upp.
          </note>
          <note>
            Vi från de rödgröna menar att frågan om jämställdhet borde vara
            en av målsättningarna med EU-politiken, en av de fem politiska
            målsättningarna. Vi har för övrigt en ändring i målsättning tre
            gällande hur mycket utsläppen av koldioxid ska sänkas framöver.
            Där lämnar Peder Wachtmeister walk over. Han säger ingenting,
            har inga åsikter, tycker att EU kan sköta det, har inga ståndpunkter
            alls.
          </note>
          <note>
            Moderaterna har ingen linje för EU-politiken. De vill ingenting
            på EU-nivå. De väljer att sitta ned och bara säga jaja, det är
            bra. Det duger dock inte. Vi måste ha en aktiv EU-politik för
            att kunna påverka, särskilt med tanke på att strategin ska gälla
            tio år framåt. Då är den viktigaste utmaningen en grön omställning,
            en bättre miljö- och klimatpolitik som skapar nya jobb för framtiden.
            Det är vad som behövs på EU-nivå. Jag beklagar att Moderaterna
            numera satt punkt för sitt EU-engagemang.
          </note>
          <note type="speaker">
            Anf. 70 PEDER WACHTMEISTER (m) replik:
          </note>
          <note>
            Fru talman! Det är lite märkligt att höra en representant för
            ett parti som under många år motarbetat EU-samarbetet påstå att
            Moderaterna inte har någon Europapolitik. Man kanske skulle titta
            på det gröna partiet i Europaparlamentet och se hur positiva de
            är till vissa frågor i Europa och vilka tankar de har om EU 2020.
          </note>
          <note>
            Vi har tankar om EU 2020, det är fullständigt självklart, men
            vi vill delta i processen. Vi vill se den sakta rulla fram tills
            rådet i slutet av maj fattar beslut om vilka punkter man ska driva.
            Då kanske det kommer upp sådana punkter som Ulf Holm skulle vilja
            ha med, men om han ställer sig utanför processen är det inte säkert
            att han får med de punkterna. Möjligtvis kan Ulf Holms kolleger
            i Europaparlamentet lägga fram en miljöpolitik som får tydligare
            kraft än vad som blir fallet om man ställer sig utanför samarbetet
            i denna kammare.
          </note>
          <note type="speaker">
            Anf. 71 ROGER TIEFENSEE (c):
          </note>
          <note>
            Fru talman! Riksdagskolleger och åhörare! EU:s 2020-strategi
            är ett viktigt bidrag till arbetet med att öka EU:s tillväxtpotential
            och sysselsättning. Det handlar i grund och botten om förutsättningarna
            för vår gemensamma välfärd.
          </note>
          <note>
            Det absolut viktigaste i en tillväxt- och jobbstrategi är att
            alla mål och åtgärder är relevanta för främjandet av tillväxt
            och jobb. Det kan tyckas självklart, men ibland faller man för
            frestelsen att i en tillväxtstrategi även inbegripa andra mål.
            Det kan visserligen röra sig om mål som är viktiga och eftersträvansvärda
            till exempel mål om välfärd men som inte direkt syftar till det
            övergripande målet.
          </note>
          <note>
            Ökad välfärd är den positiva effekt vi får om vi förmår konkurrera
            med omvärlden genom att orka ställa om våra ekonomier till moderna
            och hållbara system där vi ständigt förbättrar oss och lär oss
            nytt. Målen, fru talman, måste vara mätbara i förhållande till
            tillväxten. Att exempelvis mäta investeringar i forskning och
            utveckling är meningslöst om dessa investeringar inte leder till
            innovationer som ger tillväxt och skapar jobb.
          </note>
          <note>
            Vi har i Europa många möjligheter att bli globalt konkurrenskraftiga.
            Jag skulle särskilt vilja lyfta fram tre områden.
          </note>
          <note>
            Det första området handlar om att vi har stora möjligheter till
            grön tillväxt, en hållbar tillväxt. Genom omställning till en
            grön, resurseffektiv ekonomi kan vi inte bara skapa nya industrier
            och företag utan också modernisera den industriella basen och
            utveckla helt nya tjänster samtidigt som vi möter klimatmål och
            ökar vår konkurrenskraft.
          </note>
          <note>
            I utskottsbetänkandet lyfter vi fram ekonomiska styrmedel som
            viktiga i en sådan styrning. Alliansregeringen har gjort höjningar
            av koldioxidskatter och miljöskatter samtidigt som vi sänkt skatten
            på arbete det som brukar kallas grön skatteväxling. Vi är tydliga
            med att vi gärna vill gå vidare med den; vi hade ingen sådan i
            den senaste budgeten.
          </note>
          <note>
            Det finns i skattesystemet en indexering av koldioxidskatterna
            som är automatisk. Ulf Holm har i debatten försökt göra poäng
            av att indexeringen blir negativ på grund av den finansiella krisen,
            lågkonjunkturen och de därmed sjunkande prisnivåerna; konsumentpriserna
            har sjunkit under den finansiella krisen. När konsumentpriserna
            sjunker blir den givetvis negativ. Då gör Ulf Holm gällande att
            alliansregeringen försökt göra poäng av att inte ha sänkt koldioxidskatterna.
            Det är viktigt att säga, både till kammarens ledamöter och för
            protokollets skull, att det inte fanns något aktivt beslut att
            sänka koldioxidskatterna. Det var helt en följd av indexeringen.
          </note>
          <note>
            Fru talman! Det andra stora området och möjligheten handlar om
            att öka kvinnors deltagande i den ekonomiska utvecklingen. På
            så sätt blir vi konkurrenskraftiga gentemot andra regioner i världen,
            regioner med mycket större befolkning. Därför måste fler ges möjlighet
            att bidra till tillväxt genom kunskap, erfarenhet och engagemang.
            Kvinnors kraft och idéer behövs. Det är således glädjande och
            jag hoppas att Monica Green också finner det glädjande att Sverige
            fått gehör i och med att jämställdhetsfrågorna berörs i kommissionens
            meddelande.
          </note>
          <note>
            Vi kan naturligtvis ha ännu högre ambitioner, anse att jämställdhetsfrågorna
            ska lyftas fram ännu mer. Jag är säker på att innan EU 2020-strategin
            är färdig har vi tagit ytterligare steg på vägen. Utskottet lyfter
            fram att vi saknar konkreta målformuleringar om kvinnors ökade
            sysselsättning. Vi efterfrågar just den typen av konkreta mål.
            Om man har mätbara mål är de också lättare att följa upp.
          </note>
          <note>
            Det tredje området som jag vill lyfta fram gäller de små företagen.
            Det är i de små och medelstora företagen som jobben kan komma.
            Det är där de stora möjligheterna till tillväxt finns. Därför
            behövs det verkliga förenklingar och förbättringar för de små
            och medelstora företagen. Det behövs en fungerande inre marknad
            som ger små och medelstora företag möjlighet att expandera, samt
            en bättre lagstiftning som minskar kostnaderna och förbättrar
            tillgången till kapital och utbildad arbetskraft. Det är helt
            enkelt nödvändigt för en ökad ekonomisk utveckling. Det handlar
            om att bygga vidare på den small business act som finns.
          </note>
          <note>
            Med detta, fru talman, vill jag yrka bifall till finansutskottets
            förslag i utlåtandet.
          </note>
          <note type="speaker">
            Anf. 72 ULF HOLM (mp) replik:
          </note>
          <note>
            Fru talman! Roger Tiefensee säger, apropå indexeringen, att det
            inte var ett aktivt beslut att sänka koldioxidskatten. Jag menar
            att det var ett aktivt beslut, för genom att göra andra höjningar
            hade man kunnat se till att den indexering som finns hade undvikits.
            Därmed blev det ett aktivt beslut att faktiskt sänka koldioxidskatten
            i Sverige. Majoriteten väljer att lyfta fram detta i inspelet
            till EU 2020.
          </note>
          <note>
            Koldioxidskatten är lite unik i EU-sammanhang eftersom de flesta
            EU-länder inte har någon sådan. Därför tycker jag att det är bra
            att det lyfts fram att vi bör ha koldioxidskatt på EU-nivå. Frågan
            är dock om beslutet ska ligga på EU-nivå eller om det ska vara
            upp till medlemsstaterna att bestämma. I majoritetstexten sägs
            ingenting om det.
          </note>
          <note>
            Sedan tycker jag att det i avsnittet om grön omställning saknas
            mycket beträffande majoritetens åsikt. Den enda fråga majoriteten
            egentligen säger sig vilja driva hårdare på EU-nivå är den om
            jämställdhet. Det säger jag ingenting om. Jag tycker att det är
            bra att man lyfter fram den, även om jag tycker att den borde
            finnas med i en av målsättningarna.
          </note>
          <note>
            Varför lyfter majoriteten inte fram att den gröna omställningen,
            alltså klimat- och miljöpolitiken, är en fråga som Sverige aktivt
            ska driva i EU för att få ett bättre EU 2020? Där lägger sig majoriteten
            ganska platt, och det beklagar jag verkligen.
          </note>
          <note type="speaker">
            Anf. 73 ROGER TIEFENSEE (c) replik:
          </note>
          <note>
            Fru talman! Tack, Ulf Holm, för att vi fick ett tydligt erkännande
            att det var indexeringen som Ulf Holm i sina tidigare inlägg åsyftade
            när han påstod att vi hade sänkt koldioxidskatten. Det var alltså
            en automatisk följd av den skattelagstiftning vi har.
          </note>
          <note>
            Vi är tydliga. Vi skriver att koldioxidskatt och energiskatt
            är kraftfulla och samhällsekonomiskt effektiva styrmedel som även
            i fortsättningen bör vara centrala delar av den svenska klimat-
            och energipolitiken. Vi är tydliga med att vi vill gå vidare med
            det. Vi är tydliga med att höja miljöskatter och sänka skatten
            på arbete, det som brukar kallas grön skatteväxling. Jag har fått
            intrycket att det har varit lite av Miljöpartiets adelsmärke.
            I Miljöpartiets budgetmotion från i höstas hittar man inte uttrycket
            grön skatteväxling en enda gång. Man hittar ordet skatteväxling
            en gång, syftande historiskt till det som gjordes under förra
            mandatperioden. Det enda man nu hittar är gröna skattehöjningar
            2 kronor på bensinpriset utan att man för den skull kompenserar
            med några sänkta skatter på arbete eller något annat, utan det
            är rena skattehöjningar.
          </note>
          <note>
            Vad är det som är så fel med en skatteväxling? Det ligger i både
            alliansregeringens och Centerpartiets kort. Vi vill gärna höja
            miljöskatten, men vi gör det samtidigt som vi sänker andra skatter.
            Vi vill inte tränga upp till exempel människor på landsbygden
            mot väggen utan att ge dem några alternativ.
          </note>
          <note>
            Det är det som ligger i korten. Där är vi tydliga med att vi
            gärna ser ekonomiska styrmedel men inte ett höjt skattetryck.
            Vi vill växla skatter.
          </note>
          <note type="speaker">
            Anf. 74 ULF HOLM (mp) replik:
          </note>
          <note>
            Fru talman! Centerpartiet ägnar sig åt svensk inrikespolitik.
            Man nämner inte EU en enda gång. Själva syftet med EU 2020-strategin
            är vad som ska hända på EU-nivå.
          </note>
          <note>
            Jag noterar att ni i utlåtandet har skrivit att miljöskatter
            och andra ekonomiska styrmedel är viktiga för miljöpolitiken för
            att nå uppsatta mål. Där anser Miljöpartiet och de rödgröna att
            vi bör öka EU:s krav till minst 30 procents minskningar. Centerpartiet
            har ingen annan mening än att man tycker att det är helt okej
            att lägga sig på en lägre nivå.
          </note>
          <note>
            Det intressanta i Roger Tiefensees argumentering är att han beskyller
            oss för att använda de ekonomiska styrmedlen. Ja, vi har lagt
            in i vår budget att vi tycker att miljöskatterna ska höjas. Jag
            hade önskat att även andra länder hade gjort det, men det finns
            inte koldioxidskatter i alla EU-länder. Men det har vi i Miljöpartiet
            föreslagit i Sverige.
          </note>
          <note>
            Jag menar att ni har tagit ett aktivt beslut att låta indexeringen
            leda till att koldioxidskatten minskar i Sverige. Det är det som
            är det allvarliga. Ska man bli trovärdig och driva en politik
            på EU-nivå är det bra om man själv genomför det i Sverige och
            visar att det är möjligt. Vi vet att det är möjligt i Sverige.
            Det gjorde vi rödgröna under förra mandatperioden, och det kan
            man framhäva som ett bra exempel.
          </note>
          <note>
            Vi måste gå vidare med detta. Om vi tycker att det är en bra
            modell i Sverige, kanske vi kan överföra den på EU-nivå. Det är
            därför vi för fram att vi måste ha skarpare klimatbeslut på EU-nivå.
            EU måste återta ledartröjan i klimatpolitiken som samtidigt kan
            leda till skapande av nya arbetstillfällen. Det är A och O i den
            rödgröna reservationen inom det område som gäller grön omställning.
            Där väljer ni från majoritetens sida att inte säga någonting alls.
            Jag beklagar det verkligen.
          </note>
          <note type="speaker">
            Anf. 75 ROGER TIEFENSEE (c) replik:
          </note>
          <note>
            Fru talman! Jag svarade på Ulf Holms fråga och blir beskylld
            för att prata inrikespolitik. Ulf Holm försökte leda i bevis att
            vi aktivt hade sänkt koldioxidskatten. Vi har fått ett erkännande
            från Ulf Holm att det handlade om indexeringen i skattesystemet.
            Nu har vi rett ut det.
          </note>
          <note>
            När det gäller hur vi ska hantera koldioxidskatter på EU-nivå
            kan jag säga att jag inte skulle ha någonting emot att vi fattade
            majoritetsbeslut i fråga om den typen av skatter. Jag vet att
            Moderaterna inte gillar det, att Socialdemokraterna inte gillar
            det. Ulf Holm och jag sitter i samma båt i den kategorin. Jag
            vill vara tydlig att jag inte skulle ha någonting emot det. Det
            är en EU-fråga. Man skulle kunna ha överstatliga beslut i den
            typen av frågor.
          </note>
          <note>
            Men det viktiga är att lyfta fram själva konceptet, och det gör
            vi här. Vi lyfter fram själva konceptet om att koldioxidskatter
            och den typen av ekonomiska styrmedel är överlägset bäst när det
            gäller att styra mot mer klimatsmart och resurseffektiv ekonomi.
          </note>
          <note>
            När det gäller ambitionen att minska utsläppen förutsätter jag
            att Ulf Holm är uppdaterad på att Sverige och EU har sagt att
            vi ska växla upp. Vid klimatförhandlingarna i Köpenhamn nådde
            vi inte fram; USA hade inget mandat till exempel. Jag är den första
            att beklaga det. Men Ulf Holm är väl medveten om att EU har varit
            mycket tydligt med att vi ska växla upp till 30 procent, men det
            är fortfarande en förhandlingsprocess. Det kommer nya klimatförhandlingar,
            och där vill vi få någonting ut av de andra länderna också.
          </note>
          <note type="speaker">
            Anf. 76 MONICA GREEN (s) replik:
          </note>
          <note>
            Fru talman! Vi vill att EU 2020-strategin ska vara kraftfullare
            vad gäller både jämställdhet och trygghet på arbetsmarknaden och
            att det inte ska vara någon lönediskriminering beroende på vilket
            land man kommer ifrån. Därför måste jag ställa frågan även till
            Roger Tiefensee för Peder Wachtmeister ville inte eller kunde
            inte svara om låglönejobb. Kanske Roger Tiefensee, som står för
            ett ännu mer marknadsliberalt parti, vill svara på frågan om det
            finns något exempel på ett EU-land eller ett annat land i världen
            där låga löner leder till lägre arbetslöshet.
          </note>
          <note type="speaker">
            Anf. 77 ROGER TIEFENSEE (c) replik:
          </note>
          <note>
            Fru talman! Monica Green pratar om låglönejobb. Vi har ingen
            sådan ambition, ingen sådan strategi. Det verkar som att det skulle
            finnas något slags dold agenda. Det som Lavaldomen och hela diskussionen
            om utstationeringsdirektivet, om att företag ska kunna vara aktiva
            inte bara i sitt hemland utan också i andra länder och där har
            Sverige fått backning handlar om är att vi har diskriminerat företag.
            Även om företaget hade precis samma villkor men inte ett svenskt
            kollektivavtal var det tidigare okej att diskriminera och kräva
            ett svenskt kollektivavtal även om lönerna och förmånerna var
            precis desamma. Den typen av diskriminering är inte okej. Det
            är grundproblemet, som vi har löst. Jag vet inte om det i förlängningen
            innebär att Monica Green tycker att det är okej att svenska byggarbetare
            skriker: Go home! Det gav inte Lavalarbetarna några bättre förutsättningar
            de fick inte ens ha sina jobb kvar.
          </note>
          <note>
            Den grundproblematiken har vi mött.
          </note>
          <note type="speaker">
            Anf. 78 MONICA GREEN (s) replik:
          </note>
          <note>
            Fru talman! Jag tycker att Lavalfrågan är jätteviktig vi kommer
            in på den längre fram i debatten i dag och vill lyfta upp den
            vidare på den dolda agenda som den borgerliga regeringen har för
            att trissa fram låglönejobb i Sverige. Det har Finanspolitiska
            rådet gett er en reprimand för. Varför talar ni inte om vad det
            handlar om, att det kommer att leda till lägre löner i Sverige?
          </note>
          <note>
            Roger Tiefensee står för regeringens politik som leder till lägre
            löner i framtiden och till att det blir större skillnader på arbetsmarknaden.
            Hittills har vi inte sett något land i världen där låga löner
            leder till lägre arbetslöshet. Har Roger Tiefensee något sådant
            exempel?
          </note>
          <note type="speaker">
            Anf. 79 ROGER TIEFENSEE (c) replik:
          </note>
          <note>
            Fru talman! Nej, jag har inget sådant exempel. Vi har inte den
            ambitionen. Nu säger Monica Green att vi skulle ha något slags
            dold agenda. Vår agenda med jobbskatteavdraget till exempel är
            att tiderna i arbetslöshet ska bli kortare. Om man förlorar ett
            jobb ska man stimuleras till att ta nya jobb. Det är det som är
            hela poängen med jobbskatteavdraget.
          </note>
          <note>
            Den andra delen, som jag förstår att Monica Green tycker är jobbig,
            är att vi till exempel vad gäller hushållstjänster gör svarta
            jobb vita, gör det hela attraktivt och ser till att många som
            i dag inte finns med i trygghetssystemen får pensionspoäng. Det
            är själva syftet. Vi klassar inte en del jobb som fina och andra
            som fula.
          </note>
          <note>
            Socialdemokraterna tycker att det är okej med ROT-avdrag men
            inte med RUT-avdrag. Det är helt okej att sätta upp ett fönster
            men inte att tvätta samma fönster. Gränsen mellan önskade och
            icke-önskade fönsterjobb går väl någonstans mellan kittet i rutan
            och karmen i fönstret. Sådana hårklyverier ägnar inte vi oss åt.
            Vi vill skapa jobb. Vi vill göra det lönsamt att jobba och minska
            tiderna i arbetslöshet. Det är vad hela politiken går ut på.
          </note>
          <note type="speaker">
            Anf. 80 GUNNAR ANDRÉN (fp):
          </note>
          <note>
            Fru talman! Denna debatt gäller utlåtandet över EU:s framtidsstrategi
            2020. Den ena frågan är: Vad är EU, och vad är Europa? Den andra
            frågan är: Hur långt är det till 2020? Vad är EU och Europa? Är
            det Bryssel? Möjligen kan man säga att det är städerna som man
            ofta åker till, Paris, London, Rom och Madrid.
          </note>
          <note>
            Själv har jag under den här mandatperioden valt att besöka några
            andra städer. Allra först åkte jag till Bukarest och Sofia när
            de länderna hade blivit medlemsländer. Jag har också besökt Budapest,
            Riga, Vilnius, Tallinn, Warszawa och dessutom Dublin på andra
            sidan.
          </note>
          <note>
            Detta är också Europa. Sverige är en viktig del av Europa. Det
            har 9 miljoner invånare av ungefär 495 miljoner. Vi måste ha klart
            för oss att EU och Europa icke är detsamma som Bryssel. Det är
            en väldig mängd minoriteter som samlas under begreppet EU.
          </note>
          <note>
            Fru talman! Nu går jag in på frågan: Hur långt är det fram till
            2020? Det är lika långt som det är tillbaka till år 2000. Hur
            var då år 2000 i detta Europa? Det var inte alls så många EU-medlemmar.
            Det var 15 stycken. Det är nu 27 stycken.
          </note>
          <note>
            Ryssland fick en ny president år 2000, Vladimir Putin. Tyskland
            fick en ny oppositionsledare som hette Angela Merkel. I Feira
            i Portugal var det toppmöte. När man läser en bok som heter När,
            Var, Hur ser man vad EU präglades av. Det var kris.
          </note>
          <note>
            Jag är säker på att man kan läsa alla årgångar från 1957 när
            EEC bildades och se att EEC, EG, EU präglas av en enda sak: Det
            är kris, och det är kris. Likväl rör sig denna konstiga figur
            framåt som nuförtiden heter EU.
          </note>
          <note>
            Den ska bli större. Vi måste ha med flera länder. De förödande
            krig som vi haft i Europa efter 1945 har varit på Balkan. Nu är
            flera av dessa länder på väg in.
          </note>
          <note>
            Det är väldigt viktigt att ha klart för sig vad EU är för någonting.
            Det är viktigt med en framtidsstrategi för alla de länder och
            städer som jag har talat om. Det är inget svenskt dokument, som
            man antyder här. Det är ett europeiskt dokument.
          </note>
          <note>
            Jag vill påstå att det är särskilt viktigt med den här typen
            av framtidsdokument för de länder som vill upp till vår levnadsnivå.
            Alla har det inte lika bra. Det är inte lika raka gator i Sofia
            som det är i Stockholm. De är stenigare.
          </note>
          <note>
            År 2000 lärde jag också känna Birgitta Ohlsson, som kommer att
            framträda här. Vi jobbade då tillsammans på Folkpartiets kansli.
            Jag var redaktör och Birgitta var nytillträdd ordförande i Liberala
            ungdomsförbundet.
          </note>
          <note>
            Det är svårt att spå, särskilt om framtiden, säger den danske
            humoristen Storm P. Hade jag satsat några pengar på att Birgitta
            Ohlsson som nytillträdd LUF-ordförande år 2000 skulle framträda
            som EU-minister i dag? Det hade jag, sparsam som jag är, inte
            satsat så väldigt mycket pengar på. Men det är svårt att spå.
          </note>
          <note>
            Hur ser EU ut år 2020? Det är det inte många som vet så mycket
            om. Det sker väldiga förändringar. I den bemärkelsen är det här
            dokumentet viktigt inte så mycket för Sverige som för många andra
            länder för att ha något att luta sig mot.
          </note>
          <note>
            Det är precis som det var viktigt för många länder vad som beslutades
            i Feira i juni år 2000 i Portugal under dess ordförandeskap. Det
            var många viktiga beslut som den gången ledde fram till Nicefördraget
            år 2000 lite senare på året.
          </note>
          <note>
            Fru talman! I detta dokument från EU-kommissionen tas det upp
            ett antal punkter som också den svenska regeringen har kommenterat.
            Det är sådana saker som att sysselsättningsgraden för befolkningen
            måste öka.
          </note>
          <note>
            En av de allra viktigaste sakerna att notera är att vi har relativt
            hög sysselsättning i Sverige. Men på en punkt är det väldigt bekymmersamt,
            som inte minst oppositionen varit inne på här, nämligen att många
            ungdomar är arbetslösa.
          </note>
          <note>
            Jag vill påstå att det också är en strukturell fråga. Ute i Europa
            är det så otroligt många kvinnor som inte är sysselsatta och inte
            har egen försörjning. Är det någonting jag skulle önska är det
            att vi skulle höja sysselsättningsgraden radikalt för många länders
            europeiska kvinnor.
          </note>
          <note>
            Det är framför allt för att de skulle få ökad trygghet i förhållande
            till många män som de är beroende av. Det är en väldigt viktig
            jämställdhetsfråga att se till att öka sysselsättningen för kvinnor
            i hela Europa.
          </note>
          <note>
            Kunde vi nå så långt som vi har nått i Sverige vore det bra.
            Men vi ska inte heller låta oss nöja i Sverige. Vi måste fortsätta
            med detta. En av de stora sakerna som har hänt under 1900-talets
            senare hälft är att vi har kunnat ge så många kvinnor social trygghet
            genom egna inkomster.
          </note>
          <note>
            Det handlar om jämställdheten mellan män och kvinnor. Ytterst
            handlar det om vilken försörjningsförmåga man själv har.
          </note>
          <note>
            Det andra som vi måste ta sikte på är att vi måste investera
            mycket pengar för att behålla vår konkurrenskraft i förhållande
            till den övriga världen. I Sverige gör vi stora investeringar.
            Men det finns många länder som har otroligt eftersatta investeringar.
            Det måste vi inse.
          </note>
          <note>
            Det är i många fall historiskt betingat. Men när man ser på utvecklingen
            i Kina, Indien, USA och flera av de andra stora länderna är det
            klart att Europa med sina 500 miljoner av ett stort antal miljarder
            människor måste bli bättre på att investera och bli duktiga på
            väldigt många olika saker.
          </note>
          <note>
            Framtidsstrategin pekar på just detta förhållande. Det är otroligt
            viktigt att vi blir duktiga inte på allt men många saker där vi
            kan gå före. Vi i Sverige har här goda förutsättningar.
          </note>
          <note>
            En annan sak är klimat- och miljömålen. Köpenhamnsmötet blev
            i många avseenden ett fiasko. Varför? Det beror inte på det som
            man ibland får höra från den svenska oppositionen, det vill säga
            om det svenska ordförandeskapet misslyckades eller inte.
          </note>
          <note>
            Det beror på att väldigt många nationer runt om i världen prioriterar
            annat av helt förståeliga skäl. Fattigdomen är ett mycket större
            problem för väldigt många människor.
          </note>
          <note>
            Det hindrar inte att vi ska driva på. Vi måste ha förståelse
            för att alla länder inte kan ha exakt samma miljömål som vi har.
            Men vi måste alltid vara bäst i klassen på det här området. Det
            håller jag med oppositionen om. Ingen ska kunna säga någonting
            annat än att vi är föregångare.
          </note>
          <note>
            Men vi måste också ha förståelse. Vi kan ta några av de länder
            som jag nämnde, Ungern, Bulgarien och så vidare. De är oerhört
            beroende av kol för att klara sin försörjning. Det kommer att
            ta tid för dem. Det hjälper inte att vi med väldigt små utsläpp
            totalt sett gör mycket i Sverige.
          </note>
          <note>
            Ändå tror jag att den största frågan av alla, fru talman, är
            frågan om utbildning. Den har vi i Sverige lyft fram under senare
            år. Jag tror att vi har varit eniga under väldigt lång tid. Ändå
            är det en viktig omläggning vi har haft i Sverige. Jag ska inte
            gå in på det, men det är klart att utbildningsfrågorna i Europa
            är alldeles centrala för att Europa ska behålla sin konkurrenskraft
            framöver. Vi måste ha väldigt många fler välutbildade människor.
            Vi måste ha många som kan röra sig fritt med olika språk och så
            vidare. Vi säger i Sverige att vi nu har ungefär 40 procent som
            har avslutat högre utbildning. Det är i grund och botten en alldeles
            för låg siffra. Jag tror för min del att vi måste upp väldigt
            mycket högre för att klara vår konkurrenskraft i denna hårda internationella
            värld.
          </note>
          <note>
            Allra sist vill jag ändå säga någonting om oppositionen och deras
            reservationer. Jag skulle vilja likna det vid ett X 2000-tåg på
            väg till Bryssel. Monica Green från Socialdemokraterna kör detta
            tåg alldeles utmärkt. Problemet är de två andra passagerarna.
            Jacob Johnson från Vänsterpartiet, som ännu inte har talat, ropar
            hela tiden: Stoppa, stoppa jag vill hoppa av, helst före Öresundsbron!
            Helst före Öresundsbron vill han hoppa av tåget. Och framför tåget
            som Monica Green kör i god takt går Ulf Holm baklänges och säger:
            Stopp, stopp, stopp, inte så fort! Detta är den reservation i
            all sin prydno som vi har här, ett tåg som är på väg till Bryssel
            med en bromsare och en som vill hoppa av.
          </note>
          <note>
            Fru talman! Det finns en sak som är bra som har skett under den
            tioårsperiod som jag talar om. Det är att Miljöpartiet ändå vill
            följa med hela vägen till Bryssel. Jag har gott hopp om att Jacob
            Johnson under den kommande tioårsperioden också ska följa med
            ända fram till Bryssel.
          </note>
          <note type="speaker">
            Anf. 81 ULF HOLM (mp) replik:
          </note>
          <note>
            Fru talman! Jag är i alla fall glad att Gunnar Andrén inte sade
            att vi skulle ta bilen ned till Bryssel. Han valde tåget. Det
            var ju miljövänligt och bra i alla fall. Det tyckte jag var positivt
            sagt.
          </note>
          <note>
            Gunnar Andrén pratade länge och väl och det var lite svårt att
            förstå vad poängen var från början. Men jag skrev ned att Gunnar
            Andrén tycker att det är svårt att spå om framtiden. Det är ju
            svårt att säga emot, men man måste väl ändå ha en färdväg för
            framtiden. Man måste väl ha en idé, en politisk vilja. I vilken
            riktning vill vi att utvecklingen ska gå? Det är det som är EU
            2020-strategin.
          </note>
          <note>
            Då hajar jag till igen, därför att då säger Gunnar Andrén att
            den inte är viktig för Sverige. Är det majoritetens uppfattning,
            att den här strategin inte är viktig för Sverige? Den är viktig
            för någon annan. Kanske för dem i Bryssel, dit vi ska åka med
            X 2000. Det förvånade mig faktiskt ännu mer.
          </note>
          <note>
            Vi från de rödgröna är helt övertygade om att det är viktigt
            att ta fram en strategi för framtiden. Men då måste det också
            vara en strategi som innehåller färdvägar. Vilken väg vill vi
            att EU ska ta framöver? Vi har gett några exempel. Jag ska repetera
            dem för Gunnar Andrén.
          </note>
          <note>
            Vi tycker att EU bör höja sitt krav när det gäller minskning
            av utsläppen av koldioxid, oavsett vad länder utanför gör. Jag
            tycker att EU bör kunna ta ledarrollen i klimatfrågan, gemensamt
            hjälpas åt. Inte minst vi från svensk sida har ett väldigt stort
            ansvar för att gå före, men vi måste också kunna sätta upp mål
            för att ha en färdväg och gå framåt.
          </note>
          <note>
            Frågan är: Vad tycker egentligen Folkpartiet? Är man nöjd med
            det här 20-procentsmålet eller tycker man tvärtom att vi ska sänka
            målsättningen?
          </note>
          <note type="speaker">
            Anf. 82 GUNNAR ANDRÉN (fp) replik:
          </note>
          <note>
            Fru talman! Det är väldigt intressant att lyssna på Ulf Holm.
            Han talar om vi. Vem är då vi? Är vi Socialdemokraterna och Miljöpartiet
            eller är vi också Jacob Johnson i Vänsterpartiet? Ni har ju helt
            olika politik i den här frågan. Nu får du reda ut detta, Holm.
            Vem är vi? Är det allihop? Ska ni allihop till Bryssel eller är
            det någon som vill hoppa av strax före Öresundsbron? Du vill ju
            följa med ända ned, nu får du reda ut vem som är vi.
          </note>
          <note>
            Självklart ska vi se till att vi får snabbtåg och allt möjligt
            ned till Bryssel. Det är väl självklart att vi ska ta tåget. Jag
            har aldrig trott att Monica Green någonsin skulle köra bil till
            Bryssel. Självklart inte. Det är ju alldeles tossigt. Det förstår
            ju du också.
          </note>
          <note>
            Sedan kom du in på en helt annan sak och gjorde en misstolkning.
            Jag måste ha uttryckt mig fruktansvärt dåligt när du kan tolka
            det som att jag säger att detta dokument inte skulle vara viktigt
            för Sverige. Jag uppfattade att jag sade någonting helt annat,
            att det är ännu mycket viktigare för de länder som inte har nått
            så långt på till exempel utsläppsområdet som Sverige har nått.
          </note>
          <note>
            Jag vet inte om Ulf Holm tidigare har varit EU-parlamentariker
            och kanske någon gång har varit i Ungern eller Slovenien och sett
            en del skorstenar i verksamhet. Jämför man med den svenska reningskapaciteten
            är det klart att det finns en hel del att göra. För dem är det
            ännu mycket viktigare. Det betyder inte att det är oviktigt för
            oss, för vi ska också vara bäst i klassen här. Det är jag övertygad
            om att vi är helt eniga om.
          </note>
          <note>
            När det gäller exakt i vilken takt vi ska gå fram vill jag framhålla
            att jag inte vill gå fram i sådan takt att hela den norrländska
            basindustrin slås ut. Det ska jag gärna säga. Även sysselsättning
            är viktig för att få acceptans för en god miljöpolitik.
          </note>
          <note type="speaker">
            Anf. 83 ULF HOLM (mp) replik:
          </note>
          <note>
            Fru talman! När jag pratar om vi är det Socialdemokraterna, Vänsterpartiet
            och Miljöpartiet eftersom vi har en gemensam reservation som innehåller
            framför allt avsnitten om bättre jämställdhetspolitik, högre sysselsättning
            och en grön omställning för att skapa nya jobb och få en bättre
            klimatpolitik. Det är några av huvudkärnorna i reservationen,
            områden som vi gemensamt anser att den svenska borgerliga majoritetens
            hållning är för dålig i.
          </note>
          <note>
            Vi menar att den här strategin inte är klar bara för att riksdagen
            i dag kommer att godkänna utlåtandet. Detta är en process fram
            till EU-toppmötet i juni. Då anser vi att riksdagens uppfattning
            borde vara skarpare skriven för att markera att vi vill gå längre
            på några områden. Där uppfattar jag att den borgerliga majoriteten
            håller tillbaka och väljer att säga att den enda saken som riksdagen
            ska uttala är att man bör lyfta upp jämställdhetsfrågorna tydligare,
            dock inte låta dem ingå som mål i en av de fem målsättningarna.
            Där gör vi en annan bedömning.
          </note>
          <note>
            Sedan kan Gunnar Andrén stå här och raljera över X 2000, vem
            som ska stoppa, hoppa av eller köra. Vi tar ett gemensamt tåg,
            och vi ska se till att det blir höghastighetståg hela vägen, vilket
            är långt mycket mer än den borgerliga regeringen har lyckats med
            och inte tycks vilja uttrycka i den här texten.
          </note>
          <note>
            Hur vill vi att EU ska se ut framöver? Vi menar att den gröna
            omställningen är A och O för att klara utmaningen från klimatkrisen
            och jobbkrisen. Vi måste se till att EU har en bättre klimatpolitik
            som skapar nya gröna jobb för framtiden. Det är A och O i vår
            politik. Därför har vi en gemensam reservation om detta.
          </note>
          <note type="speaker">
            Anf. 84 GUNNAR ANDRÉN (fp) replik:
          </note>
          <note>
            Fru talman! Är det inte Lars Ohly så är det Ulf Holm som framträder
            som talesman för hela det rödgröna samarbetet. Jag tycker för
            min del att man fortfarande ska ha respekt för att Socialdemokraterna
            är Sveriges största parti, även här i riksdagen. Jag är inte fullt
            övertygad om att han kan uttala sig som vi. Att det gäller reservationen
            inser jag, men när det gäller målet för hela politiken är jag
            väl av en något annorlunda uppfattning än Ulf Holm om vem vi är
            över huvud taget. Jag uppfattar ändå att det finns en gräns som
            går just vid Öresundsbron och att några inte fullt ut vill följa
            med hela vägen till Bryssel.
          </note>
          <note>
            Sedan tycker jag att det är väldigt bra att ni har höga ambitioner.
            Detta är en avvägning på en del punkter, får man väl ändå säga.
            Jag tycker att det är bra med hög jämställdhet. Det framgick väl
            av mitt anförande. Jag är inte nöjd med detta. Hade jag varit
            kvinna hade jag varit fullständigt vansinnig över löneskillnaderna.
            Man måste ju ha inlevelseförmåga i detta och i många andra sådana
            här saker. Ibland kan vi kanske inte ikläda oss den övertygelse
            som vi båda känner.
          </note>
          <note>
            Jag är övertygad om att vi måste göra stora framsteg på området.
            Jag är också övertygad om att koldioxidskatterna i Sverige kommer
            att behöva höjas kraftigt framöver under en följd av år. Det är
            en avvägning mot framför allt sysselsättningsmålet.
          </note>
          <note>
            Ni för en stuprörspolitik på området. Ni tar inte ansvar för
            effekterna av er politik. Jag talar inte om Socialdemokraterna
            eller Vänsterpartiet utan jag talar bara om Miljöpartiet. Om ni
            bara höjer skatterna på det sätt ni gör kommer vi inte att ha
            någon sysselsättning längs Norrlandskusten.
          </note>
          <note type="speaker">
            Anf. 85 EMMA HENRIKSSON (kd):
          </note>
          <note>
            Fru talman! Det vi debatterar i dag är vårt utlåtande över EU:s
            framtidsstrategi 2020. Det är en del i en process att ta fram
            en strategi som ska visa vägen för hur vi ska driva EU in i framtiden.
          </note>
          <note>
            För att kunna prata om en framtidsstrategi måste man också fundera
            på vad vi faktiskt menar att EU är och vad vi vill med EU. Det
            är inte speciellt konstigt att EU kom till på initiativ av kristdemokrater
            eftersom hela tanken med EU är genuint kristdemokratiskt. När
            Konrad Adenauer och Robert Schuman målade upp sin vision om ett
            framtida Europa utan krig och med samarbete bedömdes det vara
            både orealistiskt och kontroversiellt. Det är svårt att tänka
            sig i dag när vi ser vad verkligheten har gett oss, nämligen betydligt
            bättre förutsättningar för oss här i vårt land, i framför allt
            våra grannländer i Europa och för hela världen.
          </note>
          <note>
            Genom EU kan vi lösa problem som enskilda stater inte klarar
            av. EU kan åstadkomma detta därför att vi har vågat erkänna att
            vi faktiskt är beroende av varandra. Det är inte tungt att erkänna
            det. När vi erkänner att vi är beroende av varandra blir det en
            styrka. Tillsammans klarar vi av så mycket mer än var och en för
            sig.
          </note>
          <note>
            För att vi ska lyckas med detta måste vi också låta EU vara ett
            föredöme. EU är ett föredöme när det gäller mänskliga rättigheter,
            hantering och stöd vid humanitära katastrofer och biståndspolitik.
            Jag skulle önska att jag också kunde säga miljöpolitik.
          </note>
          <note>
            Men det är också viktigt att Sverige är ett föredöme i EU. När
            det gäller hållbar utveckling och när det gäller jämställdhet
            har vi mycket att göra i EU. Vi kan inte blunda för den stora
            kris som EU och världen fortfarande befinner sig i. Jag tror inte
            att framtidsstrategin ger några större framtidsförhoppningar,
            precis som den inte ger några större framtidsförhoppningar om
            vi inte drar nytta av de erfarenheter vi har fått av den förra
            strategin.
          </note>
          <note>
            När man lyssnar på oppositionen låter det ibland som att det
            inte är någon större kris, i varje fall att krisen skulle vara
            uppfunnen på hemmaplan. Det är faktiskt tvärtom. Sverige är ett
            av de länder i Europa som har klarat krisen bäst. Vi måste se
            på hur situationen ser ut för våra grannländer när vi lägger upp
            strategin. Det är med erfarenheterna av krisen som strategin faktiskt
            kan bli mycket bättre så att vi inte får de brister som vi i dag
            har upptäckt att vi har haft om vi går in i en annan kris under
            de tio åren fram till år 2020.
          </note>
          <note>
            Därför är det viktigt att vi stärker de institutioner som kan
            se till att vi inte får de negativa effekter vi har fått i dag
            och att det finns en långsiktighet vad gäller hållbar tillväxt.
            Framför allt är det de fattigaste länderna i Europa som kan dra
            nytta av detta.
          </note>
          <note>
            Jag beklagar verkligen att det här perspektivet saknas i oppositionens
            reservation. Vi i utskottsmajoriteten har valt att lyfta fram
            ett antal saker som mina allianskolleger redan har berört. Jag
            vill ändå peka på vikten av att EU-budgeten ska präglas av kostnadseffektivitet.
            Det är oerhört centralt. Därför ser vi gärna fortsatt att jordbrukspolitiken
            minskas. Det finns effekter av europeisk jordbrukspolitik i dag
            som inte är positiva för vare sig vår egen tillväxt eller andra
            fattiga länder i resten av världen.
          </note>
          <note>
            Vi måste också fundera på det regionalpolitiska stödet. Det finns
            mycket positivt i regionalpolitiskt stöd, men bara om det används
            på rätt sätt. Det behöver därför reformeras.
          </note>
          <note>
            Sysselsättningen är en viktig och svår utmaning. Senast tog Gunnar
            Andrén upp vikten av att vi får in kvinnor på arbetsmarknaden.
            Många länder har enorma utmaningar på den punkten.
          </note>
          <note>
            För att framtidsstrategin ska få ett genomslag och för att vi
            ska leva upp till de höga ambitioner som slås fast är det viktigt
            att vi har en fortsatt öppen debatt. Det här är bara början. Det
            kommer att ta ytterligare månader innan strategin ligger fast.
            Det är också viktigt när strategin väl finns på plats att vi vidtar
            åtgärder på EU-nivå, på nationell nivå och på regional nivå. Det
            är först då det vi slår fast blir verklighet.
          </note>
          <note>
            Det här är något vi ser fram emot i Kristdemokraterna, både debatten
            och det hårda arbete som kommer framöver för att kunna leva upp
            till det som slås fast i förslaget till strategi, nämligen att
            ha en smart och hållbar tillväxt som kommer alla till del.
          </note>
          <note>
            Fru talman! Jag yrkar bifall till förslaget i utlåtandet.
          </note>
          <note type="speaker">
            Anf. 86 ULF HOLM (mp) replik:
          </note>
          <note>
            Fru talman! Det var bra att Emma Henriksson lyfte upp den generella
            kritik vi i alla sju riksdagspartier har mot EU:s budget och även
            regionalpolitiken, som i många avseenden riktar sig mot fel saker
            och inte är särskilt effektiv.
          </note>
          <note>
            En fråga som jag själv har drivit mycket tidigare och även väckt
            motioner om gäller om man ska försöka klimatsäkra EU:s budget,
            det vill säga se till att EU:s budget inte får användas till saker
            som aktivt motverkar en ambitiös klimatpolitik.
          </note>
          <note>
            Jag undrar hur Emma Henriksson ser på detta. Det enda som lyfts
            fram på ett ställe i utlåtandet är att EU:s budget bör minska.
            På ett annat ställe skriver man att man ska få en bättre klimat-
            och miljöpolitik med hjälp av bland annat höjda koldioxidskatter.
          </note>
          <note>
            Men om man har en koldioxidskatt som vi har i Sverige, samtidigt
            som det finns en EU-budget med ett mål om att minska utsläppen,
            men ändå ger pengar till att bygga ut gasledning eller andra långsiktigt
            klimatdåliga förslag, blir det ohållbart. Det är vad EU gjorde
            förra året med en återhämtningsplan. 86 procent av det man satsade
            i EU:s återhämtningsplan gick till fossilkramande verksamhet och
            bara 14 procent till utbyggnad av förnybara energikällor och vindkraftverk
            där även Sverige fick lite av pengarna.
          </note>
          <note>
            Det finns ett problem med detta, och jag vill gärna höra hur
            Emma Henriksson ser på detta.
          </note>
          <note type="speaker">
            Anf. 87 EMMA HENRIKSSON (kd) replik:
          </note>
          <note>
            Fru talman! Ulf Holm tar upp en viktig fråga. Vi har en enorm
            miljöutmaning framöver, och vi har också en stor energiutmaning.
            I Sverige har vi bra infrastruktur för vår energi. Det är väl
            tack vare vårt tuffa klimat som vi är väl förberedda. Många länder
            i Europa har inte alls den infrastruktur för energin som vi har
            i Sverige.
          </note>
          <note>
            Det är viktigt att vi inte stimulerar fel med vare sig vår egen
            budget eller med EU:s budget. Jag ser inte att det finns någonting
            i den här strategin som skulle leda i någon annan riktning.
          </note>
          <note type="speaker">
            Anf. 88 ULF HOLM (mp) replik:
          </note>
          <note>
            Fru talman! Nähä, borde väl svaret bli då! Du ser ingenting i
            det här, och frågorna förs inte fram i majoritetens utlåtande.
            Från oppositionens sida har vi en gemensam reservation där vi
            lyfter fram till exempel behovet av en grön omställning och att
            man ska satsa på de förnybara energikällorna, energieffektivisering
            och så vidare. Vi är också tveksamma till de skrivningar som finns
            i kommissionens underlag om till exempel forskning på kärnteknik
            och så vidare.
          </note>
          <note>
            Det tar inte majoriteten avstånd från. I och för sig vill ni
            bygga fler kärnkraftverk i Sverige också, så det kanske ligger
            i linje med det. Men vi ser det som ett sätt att backa in i framtiden.
            Vi har nya lösningar som vi måste ta tag i nu, och vi måste ha
            ny teknik och nya framtidslösningar. Vi tror att de förnybara
            energikällorna är någonting som vi ska stödja och som kan skapa
            nya arbetstillfällen. Det är väldigt viktigt. Jag beklagar att
            majoriteten inte fäster större uppmärksamhet på det när man ska
            skicka detta utlåtande till EU-kommissionen.
          </note>
          <note>
            Det andra är att jag tyckte att det var positivt att höra att
            Emma Henriksson lyfte fram att om man ska få ett genombrott för
            EU 2020-strategin måste det vara en öppen debatt. Då är frågan:
            Hur ska den öppna debatten gå till? Hittills kan vi inte skryta
            med att det har varit en jätteöppen process när man har tagit
            fram strategin.
          </note>
          <note>
            Risken finns väl att det inte kommer att vara någon större politisk
            debatt om det här. Det ska behandlas på EU-toppmötet denna vecka,
            och sedan ska det behandlas på ett EU-toppmöte i juni. Men vad
            händer däremellan? Vilka initiativ kommer majoriteten att ta för
            att lyfta upp den här frågan och få en ordentlig förankring och
            politisk debatt om innehållet i EU 2020?
          </note>
          <note type="speaker">
            Anf. 89 EMMA HENRIKSSON (kd) replik:
          </note>
          <note>
            Fru talman! Om jag börjar med den sista frågan har vi väl ett
            gemensamt ansvar i alla partier att se till att debatten hålls
            levande. Det kommer att tas upp på EU-toppmötet, och sedan kommer
            statsministern att återrapportera. Vi ledamöter har möjlighet
            att fortsätta debatten med statsministern nästa vecka. Det är
            ett första led, och det kommer fler tillfällen.
          </note>
          <note>
            För att gå tillbaka till miljöpolitiken är det definitivt så
            att majoriteten lyfter upp miljöfrågorna och vikten av att ta
            miljöfrågorna på största allvar. Vi måste ha en hållbar tillväxt.
            Tillväxt i sig är inte tillräckligt bra.
          </note>
          <note>
            Men ska vi leva upp till målet att ha budgetrestriktivitet måste
            vi använda pengarna klokt. Om vi låter den som gör fel betala
            mer blir det mycket mer effektivt än om vi bara subventionerar
            allting som verkar lite bra. Om man subventionerar det som verkar
            bra blir det ett oändligt stort hål att stoppa pengarna i, och
            då blir det svårt att leva upp till budgetrestriktiviteten. Att
            se till att varje krona som satsas på miljönytta också ger största
            möjliga nytta är en förutsättning för att vi ska nå upp till ambitionerna.
          </note>
          <note>
            Men vi måste också vara realistiska. Vi har ett Europa som har
            ett väldigt stort kol- och oljeberoende. Om man säger nej rakt
            av skulle det innebära väldigt negativa effekter, som att människor
            inte klarar av vintern, därför att den gröna energin finns inte
            fullt ut i dag. Vi måste ha långsiktighet. Vi måste både satsa
            på den gröna tillväxten och satsa på det som är den första delen,
            den smarta tillväxten, satsa på mer forskning för att också kunna
            nå upp till den gröna tillväxten.
          </note>
          <note type="speaker">
            Anf. 90 MONICA GREEN (s) replik:
          </note>
          <note>
            Fru talman! Jo, jag har noterat att borgarna nu ska försöka trumma
            in något argument om att vi inte har sett krisen och att vi försöker
            negligera krisen. Så gjorde även Emma Henriksson. Hon har läst
            den läxa hon har fått, kanske av Schlingmann.
          </note>
          <note>
            Då vill jag bara påminna Emma Henriksson om vad som hände i finansutskottet
            våren 2008 och här i kammaren våren 2008 innan finanskrisen bröt
            ut. Vi socialdemokrater begärde extra information av regeringen
            i finansutskottet våren 2008, eftersom vi såg att det kunde komma
            en kris. Vi ville ha extra information från regeringen om hur
            den såg på läget. Regeringen hade inte en aning. Anders Borg stod
            här i kammaren i april 2008 och hånade vår dåvarande ekonomisk-politiske
            talesperson Pär Nuder. Han hånade honom och sade: Det är ju bara
            Pär Nuder som tror att det kommer en kris.
          </note>
          <note>
            Då undrar jag, Emma Henriksson: Vem var det som såg vad som kunde
            komma att ske? Var det Socialdemokraterna eller den borgerliga
            regeringen?
          </note>
          <note type="speaker">
            Anf. 91 EMMA HENRIKSSON (kd) replik:
          </note>
          <note>
            Fru talman! Jag kan bara höra vad som sägs i debatten, och jag
            kan läsa innantill i reservationen. Där skriver ni:
          </note>
          <note>
            Tyvärr kännetecknas EU-kommissionens förslag mer av en krisstrategi
            än en framtidsstrategi, vilket vi beklagar.
          </note>
          <note>
            Jag tycker att det är bra att det finns en krismedvetenhet i
            EU, att man ser de problem som vi har i våra gemensamma institutioner,
            det som gör att vi inte fullt ut har lyckats möta krisen.
          </note>
          <note>
            Jag tycker också att det är välgörande att EU under den kris
            som har varit har visat att när det gäller sluter vi leden, hjälps
            vi åt, står vi enade. Vi hemfaller inte åt att bli nationalister
            igen, vilket visar att EU har kommit väldigt långt från det som
            en gång startade som ett ganska skakigt projekt.
          </note>
          <note>
            Om det är så att Monica Green ändå ser fördelarna av att den
            här framtidsstrategin präglas av en stor krismedvetenhet skulle
            det vara intressant att höra förklaringen till att man i sin reservation
            är så vansinnigt kritisk till den.
          </note>
          <note type="speaker">
            Anf. 92 MONICA GREEN (s) replik:
          </note>
          <note>
            Fru talman! Den som inte ser framåt utan att se bakåt måste se
            upp.
          </note>
          <note>
            När Lissabonstrategin antogs var vi socialdemokrater i majoritet
            i Europa, och det var då vi lyfte fram att den skulle stå på de
            tre benen. Det var när EU förändrades till att bli mer blått som
            EU tappade fokus. Nu har vi möjlighet att se framåt igen med en
            visionär framtidsstrategi. Då menar vi att den ska innehålla åtgärder
            mot vad kapitalismen har ställt till med i Europa. Ja, vi ska
            tygla marknaden. Vi ska ha regler som gör att vi kan kontrollera
            finansinstituten bättre. Givetvis ska vi ha det. Men det får inte
            bara innehålla en krisstrategi. Vi måste lyfta blicken för miljön,
            för de trygga jobben, för jämställdheten och för att se till att
            EU blir det konkurrenskraftiga medel som vi har.
          </note>
          <note>
            Vi kritiserar att det har för mycket av krisstämpel, för mycket
            ekonomiskt, kameralt tänkande och för lite socialt ansvarstagande.
            Det är det vi vill se i Europa.
          </note>
          <note type="speaker">
            Anf. 93 EMMA HENRIKSSON (kd) replik:
          </note>
          <note>
            Fru talman! Jag kan bara titta på vad som finns med i strategin.
            Där finns tre huvudsakliga inriktningar.
          </note>
          <note>
            Det ena är att vi ska ha en smart tillväxt, där forskningen är
            väldigt central för att Europa ska kunna klara konkurrensen från
            omvärlden i framtiden.
          </note>
          <note>
            Det andra är att vi ska ha en hållbar tillväxt, där miljöfrågorna
            är väldigt centrala. Utifrån mitt sätt att se det är det mycket
            framtidsinriktat, även om det också springer ur en krismedvetenhet
            för den miljökris och energikris vi står inför.
          </note>
          <note>
            Det tredje benet är att det ska vara en tillväxt som alla får
            ta del av. Vi har ett Europa där det fortfarande finns stora skillnader.
            Vi pratar om fattigdom detta år. Den relativa fattigdom som en
            del av medborgarna i vårt land upplever är ändå ganska uthärdlig
            jämfört med den fattigdom som fortfarande finns i många av våra
            grannländer. Om vi inte kan hantera den fattigdom som finns i
            Europa kan vi inte heller hjälpa till att hantera den fattigdom
            som finns runt om i resten av världen.
          </note>
          <note>
            Det är en krismedvetenhet som finns i den här framtidsstrategin,
            och den krismedvetenheten menar jag är väldigt sund.
          </note>
          <note type="speaker">
            Anf. 94 JACOB JOHNSON (v):
          </note>
          <note>
            Fru talman! I morgon träffas EU:s stats- och regeringschefer
            för att dels diskutera kommissionens meddelande Europa 2020 men
            också för att enas om meddelandets tematiska prioriteringar och
            fastställa strategins överordnade mål. Medlemsstaterna förväntas
            därefter anta nationella mål i dialog med kommissionen för att
            sedan på det kommande toppmötet i juni fastställa dessa nationella
            mål. Strategin kallas också EU 2020 eller En strategi för smart
            och hållbar tillväxt för alla.
          </note>
          <note>
            Inledningsvis noterar jag att EU som vanligt blandar ihop begreppen
            Europa och EU. Namnet Europa 2020 ger ju sken av att det omfattar
            hela Europa, det vill säga även till exempel Norge, Ukraina, Serbien,
            Schweiz, Vitryssland, den europeiska delen av Ryssland, Island
            med flera europeiska delar utanför EU. Under namnet Europa 2020
            hade det ju varit på sin plats att diskutera förhållandet mellan
            EU och övriga Europa, men såvitt jag kan se är den aspekten över
            huvud taget inte nämnd vare sig i kommissionens meddelande eller
            i finansutskottets betänkande. Det handlar alltså om en framtidsstrategi
            för EU, inte för Europa.
          </note>
          <note>
            Strategin är framtagen med avsikt att vara en efterföljare till
            Lissabonstrategin som antogs av EU i Lissabon för tio år sedan.
            Den är också framtagen under den ekonomiska och sysselsättningskris
            som EU liksom stora delar av världen i övrigt befinner sig i efter
            finanskrisens början hösten 2008, alltså för cirka ett och ett
            halvt år sedan.
          </note>
          <note>
            EU:s utmaningar efter krisen är minst sagt stora. Inte minst
            gäller det euroländerna med Grekland i fokus för tillfället. Det
            kommer väl att dominera morgondagens toppmöte. Jag vill i detta
            sammanhang framhålla att EMU-projektet, som är en väsentlig del
            av EU, skapar så kallade asymmetriska chocker inom eurozonen på
            grund av att medlemsstaterna inom euroområdet måste föra samma
            penningpolitik trots ibland väsensskilda förutsättningar. Att
            bara hålla ihop EMU kommer att kosta gigantiska summor.
          </note>
          <note>
            Det talas om att skapa en gemensam fond som ska bli ett alternativ
            till Internationella valutafonden, IMF, för att förse länder som
            hamnat i svårigheter med stöd från andra länders skattebetalare.
            Denna diskussion förs väl mest bakom lyckta dörrar för tillfället.
            Ett EMF, en europeisk valutafond, kräver dock en fördragsändring,
            och oenigheten i medlemsländerna om att ge upp stora delar av
            finansmakten för att rädda det skakiga EMU-projektet är påtaglig.
          </note>
          <note>
            Samtidigt förbereds inom EU också stora framtidsfrågor som översyn
            av långtidsbudgeten och nära kopplat till detta en översyn av
            den gemensamma jordbrukspolitiken. Kommissionen har fört fram
            idéer om en radikal reform av EU-budgeten, särskilt när det gäller
            jordbruksstöd och strukturfonder. Men redan vid utfrågningarna
            av kommissionens kandidater backade man från förslagen. Kommissionens
            trovärdighet är därmed i många avseenden satt ur spel. Det är
            inte hållbart att gå ut och peka med hela handen för att länderna
            ska styra om sina budgetar som kommissionen önskar när man inte
            själv lyckas få igenom sina idéer.
          </note>
          <note>
            Kritiken från många håll i Europa är omfattande över realismen
            i kommissionens tioårsstrategi. Man kan tänka sig att det kommer
            att ta minst fem år av återhämtning från den ekonomiska krisen,
            och flera prognoser pekar på att majoriteten av EU-länderna under
            tio års tid kommer att tvingas betala av sina alltför stora statsskulder.
            Vi i Vänsterpartiet anser därför att det inte är motiverat att
            under den korta tid sedan förslaget från kommissionen presenterades
            fram till toppmötet i juni hinna beakta och ta hänsyn till de
            synpunkter som medlemsländerna och olika intressenter har framfört
            eller kommer att framföra. Vi tycker därför i första hand att
            Sverige bör agera för att beslut om strategin inte ska tas så
            snabbt under detta halvår. Diskussionen borde i stället vara öppen
            om det över huvud taget behövs sådana här strategipapper. Därför
            yrkar jag bifall till reservation 2.
          </note>
          <note>
            Fru talman! Toppmötet i morgon ska alltså ta ställning till de
            fem av kommissionen föreslagna övergripande målen som handlar
            om sysselsättning, FoU, energi- och klimatomställning, ungas utbildning
            samt minskning av antalet fattiga i EU.
          </note>
          <note>
            Låt mig först säga att en politik för fler jobb måste vara grundläggande.
            Hög sysselsättning håller efterfrågan uppe och är grunden för
            en hållbar ekonomisk utveckling på stabil och hög nivå. Miljömässigt
            sunda och produktiva arbeten är grunden för uthålligheten i tillväxten.
            Här vill vi från Vänsterpartiets sida särskilt betona vikten av
            offentliga investeringar för framtiden som en huvudstrategi. Vi
            argumenterar för den både i Sverige och i EU, och vi tycker naturligtvis
            att Sverige ska argumentera för den inom EU. Det handlar både
            om det vi vanligen ser som välfärdsinvesteringar, till exempel
            att EU:s länder kan erbjuda föräldrar av båda könen en väl utbyggd
            barnomsorg, men naturligtvis också de välfärdsinvesteringar som
            handlar om ny teknologi för klimatet och miljön. Dessa ekologiska
            och sociala välfärdsinvesteringar ger också grunden för ett ekonomiskt
            hållbart samhälle, och detta sammantaget bör på sikt vara utgångspunkten
            för EU 2020-strategin, det vill säga en tredelad strategi för
            socialpolitik, ekonomisk politik och miljöpolitik som ömsesidigt
            stöder varandra.
          </note>
          <note>
            Omställningen till ett grönt EU, oberoende av fossil energi,
            är både nödvändig och önskvärd. Rätt utformad kan den bidra till
            nya jobb och bättre utveckling. De företag som kan bidra till
            den fossilfria tekniken kommer att kunna tillhandahålla teknik
            världen över och har goda förutsättningar att stärka sin internationella
            konkurrenskraft. Vi tycker att EU-kommissionens målsättning om
            att minska växthusgasutsläppen till 2020 med 20 procent är otillräcklig.
            Vi anser att EU kan ta steget till 30 procent redan nu utan att
            villkora till andra länders agerande. Ett tillkommande argument
            är faktiskt den lågkonjunktur som har gjort att utsläppen inte
            ökar på samma sätt som tidigare. De minskar till och med.
          </note>
          <note>
            I kommissionens meddelande diskuteras lämpliga styrmedel för
            att minska utsläppen. Jag noterar att kommissionen skriver att
            medlemsstaterna måste använda marknadsbaserade instrument som
            styrmedel. Det är ingen tvekan här från kommissionens sida: Det
            är tydligen inte aktuellt att använda lagstiftning. Det är en
            skrivning som jag tycker väl belyser kommissionens federala ambitioner.
          </note>
          <note>
            Kommissionen föreslår som sagt fem kvantifierade överordnade
            mål i strategin. Det viktigaste är kanske att sysselsättningen
            i åldersgruppen 2064 år ska vara minst 75 procent 2020. Regeringen
            och utskottsmajoriteten noterar att för de flesta av de föreslagna
            målen ligger Sverige väl till. Men det får inte betyda att Sverige
            inte måste anstränga sig för att nå ännu högre sysselsättning
            den är inte speciellt hög i dag, förresten i första hand naturligtvis
            därför att vi inte ska nöja oss med något mindre än full sysselsättning
            i Sverige men också därför att om EU som helhet ska kunna nå sina
            mål så måste några länder även inom EU gå före när det gäller
            hög sysselsättning, och Sverige bör vara ett av dessa länder.
            Vi kan inte nöja oss med att konstatera att vi för tillfället
            ligger över 75 procent, utan vi måste gå väsentligt längre.
          </note>
          <note>
            Fru talman! Jag och Vänsterpartiet är som jag sade inledningsvis
            skeptisk till behovet av denna strategi, till den korta behandlingen
            i råd och i medlemsstaterna med mera. Men jag står naturligtvis
            också bakom den gemensamma s- v-, och mp-reservationen om inriktningen
            på denna strategi och yrkar därför bifall till reservation 1.
          </note>
          <note>
            Jag står också bakom den andra vänsterpartireservationen, nr
            3, om konsumentfrågor och konsumentinflytande, som jag dock avstår
            från att yrka bifall till.
          </note>
          <note type="speaker">
            Anf. 95 Statsrådet BIRGITTA OHLSSON (fp):
          </note>
          <note>
            Fru talman! Att ha ett eget jobb och få egen lön innebär en stor
            frihet. Jag tror att vi alla här i kammaren kan komma ihåg det
            första sommarjobbet vi fick. Detta är en viktig frihet för både
            män och kvinnor. Men i en del EU-länder är det bara fyra av tio
            kvinnor som har möjligheten att yrkesarbeta. Därför är att skapa
            jobb och tillväxt en stor och viktig frihetsfråga för oss i alliansregeringen.
          </note>
          <note>
            I morgon ska EU:s stats- och regeringschefer diskutera EU:s nya
            tillväxtstrategi, Europa 2020. Jag själv diskuterade den senast
            i måndags med mina kolleger EU-ministrarna i det allmänna rådet,
            och den har tidigare debatterats i flera andra ministerrådsformationer.
            Vid Europeiska rådets möte i morgon ska strategins övergripande
            inriktning, ett antal gemensamma kvantitativa målsättningar samt
            en ny styrningskultur beslutas.
          </note>
          <note>
            Det är väldigt viktigt att betona att EU behöver en ny förstärkt
            strategi och en ökad samordning av åtgärder. Kommissionen föreslår
            att vi ska fokusera på smart tillväxt, hållbar tillväxt och tillväxt
            för alla.
          </note>
          <note>
            Här känner många av oss igen Lissabonstrategins tre ben, nämligen
            tillväxt, miljö och social sammanhållning, som alla är viktiga
            delar. Men problemet med Lissabonstrategin har varit att den har
            haft inte mindre än 24 olika riktlinjer. Det har varit en pedagogisk
            utmaning att förklara hur bra unionen eller respektive medlemsland
            ska leva upp till så många riktlinjer. Bristen på fokusering har
            varit ett av Lissabonstrategins allra största problem.
          </note>
          <note>
            Sverige har därför aktivt drivit att målen måste bli färre, och
            det finns nu en stor samsyn kring detta bland Europeiska unionens
            medlemsstater.
          </note>
          <note>
            Kommissionen föreslår att det ska vara fem gemensamma mål om
            sysselsättning, forskning, klimatåtgärder, utbildning och fattigdomsbekämpning.
            Utifrån dessa ska nationella mål sättas i partnerskap med kommissionen.
            Flaskhalsar för just tillväxt ska tacklas på EU-nivå och på nationell
            nivå. Medlemsstaterna ska ta fram reformprogram på nationell nivå,
            och kommissionen ska göra det på EU-nivå, baserat på de sju huvudinitiativ
            som presenteras i kommissionens förslag.
          </note>
          <note>
            Från svensk sida är vi väldigt angelägna om att strategins övergripande
            syfte otvetydigt måste vara att främja Europas långsiktiga tillväxtpotential
            och full sysselsättning. Den övergripande målsättningen om långsiktigt
            hållbar tillväxt måste också vara tydlig.
          </note>
          <note>
            EU behöver ett ökat arbetskraftsutbud och en ökad sysselsättning.
            Den enskilt absolut viktigaste åtgärden för att öka just arbetskraftsutbudet
            är att skapa förutsättningar för att öka kvinnors yrkesarbetande
            i Europa. Det är en central faktor för långsiktigt hållbar tillväxt
            och välfärd.
          </note>
          <note>
            Regeringens uppfattning, som vi driver hårt, är att Europa bör
            sträva mot att det ska vara samma sysselsättningsintensitet bland
            kvinnor som bland män. Jag själv har drivit detta i allmänna rådet.
            Fredrik Reinfeldt kommer att göra det i morgon, som statsminister,
            på Europeiska rådet.
          </note>
          <note>
            Detta är väldigt kontroversiellt att säga i dagens Europa. Vi
            hoppas på en seger, och vi vet att flera medlemsstater stöder
            oss i detta. Jag har sagt det förut, och jag säger det igen: Europa
            har inte råd att ha världens mest välutbildade hemmafruar. Det
            måste vara möjligt att förena karriär med att vara förälder. Både
            kvinnor och män måste ges den frihet som det innebär att ha en
            egen lön.
          </note>
          <note>
            Det är viktigt att betona att EU inte ska fatta beslut om barnomsorgens
            utformning. Det är något som inte ska göras på Brysselnivå, utan
            det ska ni göra här i riksdagen, för det är riksdagen som sätter
            ramarna för välfärden. Den konkreta utformningen av barnomsorg
            beslutar man allra bäst på lokal nivå. Det gäller också övriga
            välfärdsfrågor.
          </note>
          <note>
            Jag är väldigt stolt över den svenska omsorgsmodellen när det
            gäller barnomsorg, förskola och äldreomsorg. Den kan tjäna som
            en inspiration för andra medlemsländer. Jag märker också som EU-minister
            att allt fler länder tittar på den svenska välfärdsmodellen, vilka
            möjligheter den har inneburit när det gäller just förvärvsarbete
            för både kvinnor och män.
          </note>
          <note>
            Regeringen driver att ett av strategins mål ska handla om att
            kvinnors arbetskraftsdeltagande ska vara lika högt som mäns. Detta
            kopplas givetvis till både frihet och tillväxt.
          </note>
          <note>
            Som flera har nämnt är ungdomsarbetslösheten i Europa i dag oacceptabelt
            hög. Därför är det glädjande att kommissionen i sitt förslag uppmärksammar
            detta genom att dels föreslå målet om att färre än 10 procent
            av skolungdomarna ska lämna skolan i förtid, dels föreslå att
            minst 40 procent av ungdomarna bör gå en eftergymnasial utbildning.
          </note>
          <note>
            Ett av huvudinitiativen, som föreslås, kallas Unga på väg. Det
            handlar bland annat om att öka utbytet av studenter och lärlingar
            i EU och om att främja entreprenörskap bland unga som är yrkesutbildade,
            en grupp som alltför ofta negligeras i dagens debatt.
          </note>
          <note>
            Europa kan inte och ska inte heller konkurrera med låga löner.
            EU måste vara en kunskapsekonomi. Det är vår stora fördel. Vi
            måste ha bra utbildningar för våra barn. Vi måste ha bra universitet,
            världsledande forskning och ett stort utbyte av studenter och
            forskare mellan våra länder.
          </note>
          <note>
            En fråga som vi intensivt har lyft fram från svenskt håll handlar
            om ett gemensamt EU-patent som då skulle täcka en halv miljard
            konsumenter. Det är väldigt viktigt för ett förbättrat företagsklimat
            i Europa.
          </note>
          <note>
            För tillväxten är det självklart de resultat som kommer ut av
            forskningen på våra universitet och företag som är allra viktigast.
            Det är emellertid svårt att konkret mäta just forskningsresultat.
            Att vi alla försäkrar oss om att avsätta tillräckliga resurser
            för forskning är därför fortsatt det absolut bästa mätbara målet.
          </note>
          <note>
            I dag är det tyvärr bara en handfull EU-länder som lever upp
            till målet om 3 procent av bruttonationalprodukten till forskning.
            Min förhoppning är att alla länder ska göra detta på sikt. Det
            är också en av regeringens prioriteringar, mer pengar till forskning
            och utveckling i EU.
          </note>
          <note>
            Frihandel är en viktig förutsättning för tillväxt. Under den
            ekonomiska krisen har kreativiteten för att hitta olika sätt att
            skydda hemmamarknader ökat. Det här skapar inte långsiktig tillväxt.
            Den inre marknaden borde i stället fördjupas. Många företagare,
            inte minst på tjänstesidan, upplever fortfarande svårigheter att
            sälja sina produkter och varor i andra medlemsländer. EU måste
            här verka för minskade globala handelshinder, så att också de
            fattiga länderna i tredje världen kan komma in på våra marknader
            på lika villkor. Det är också en av Sveriges prioriteringar. Här
            har vi varit ett av de mest pådrivande medlemsländerna.
          </note>
          <note>
            Många har nämnt miljöfrågorna och klimatfrågorna i debatten.
            Det är väldigt glädjande och oerhört viktigt. Tillväxten måste
            vara långsiktigt hållbar. De pågående klimatförändringarna är
            inte hållbara. Vi har ökenutbredningar och översvämningar. De
            kan rasera förutsättningarna för ekonomisk aktivitet på väldigt
            stora områden på kort och på lång sikt. Därför är det självklart
            att utsläppsminskningar av koldioxid ska vara ett av målen i tillväxtstrategin.
          </note>
          <note>
            Omställningen till en klimatsmart ekonomi ger också nya affärs-
            och tillväxtmöjligheter. Det är de klimatsmarta företagen som
            klarat krisen bäst. Detta kan vi inte minst se inom bilindustrin.
            Miljötekniken är en växande och helt avgörande exportmarknad som
            kommer att vara allt viktigare framöver.
          </note>
          <note>
            Här är det viktigt att komma ihåg att vi ofta tar för givet att
            Europa ligger långt framme när det gäller miljövänlig teknik.
            Men Kina har exempelvis redan 120 miljoner elmopeder. Det är faktiskt
            så att den som är bäst på gröna produkter vinner allt större marknadsandelar.
            Här måste vi i Europa finnas i framkant. Det är en viktig insikt
            när det gäller EU:s framtida tillväxt.
          </note>
          <note>
            I kommissionens meddelande öppnas det för utsläppsminskningar
            med 30 procent. Det är något som jag välkomnar och som jag lyfte
            fram senast i måndags på mötet i allmänna rådet. Det är något
            som också statsministern och flera andra lyfter fram i olika sammanhang.
            30 procent ligger alltså fortfarande kvar.
          </note>
          <note>
            Det vi dess värre just nu ser i Europa är ett slags klimattrötthet.
            Det är allt fler länder som efter Köpenhamnstoppmötet inte är
            lika progressiva som tidigare. Då är det viktigt att Sverige och
            Storbritannien med flera, som har höga ambitioner, fortsätter
            att hålla en offensiv linje.
          </note>
          <note>
            Kommissionen understryker i sitt förslag vikten av sunda offentliga
            finanser, som flera här har lyft fram i diskussionen. Det är avgörande
            förutsättningar för en hållbar tillväxt. Stabilitets- och tillväxtpakten
            utgör den ram som krävs för en återgång till makroekonomisk stabilitet
            och just sunda offentliga finanser. Det här är en absolut förutsättning
            för att man ska kunna lägga grunden för en långsiktigt hållbar
            tillväxt. Sverige arbetar för att detta ska respekteras fullt
            ut i själva genomförandet av strategin.
          </note>
          <note>
            Även om det i EU-nämnden, som jag har läst, har avlagts reservationer
            från oppositionen vid flera tillfällen när förberedelserna av
            EU 2020 har behandlats har jag faktiskt som EU-minister ganska
            svårt att se de gigantiska skillnaderna i den faktiska politiken.
          </note>
          <note>
            Regeringen vill se en kunskapsekonomi där det råder frihandel
            såväl inom EU som gentemot resten av omvärlden. Regeringen vill
            se en grön tillväxt i medlemsländer som har sunda statsfinanser.
            Men den allra största tillväxtpotentialen ser vi i ett ökat deltagande
            av kvinnor på arbetsmarknaden. Det är en fråga om egenmakt, självbestämmande
            och tillväxt.
          </note>
          <note>
            Vi kräver inte bara en analystext om varför det är viktigt med
            fler kvinnor som arbetar i Europa, utan vi kräver också ett specifikt
            mål under sysselsättningsmålet om att kvinnor och män ska arbeta
            lika mycket. Där är vi tydliga. Hade alliansregeringen inte drivit
            denna fråga hårt är jag tveksam till att fler länder hade haft
            samma radikala ingång i den frågan. Där har vi alltså gjort ett
            avtryck.
          </note>
          <note type="speaker">
            Anf. 96 JACOB JOHNSON (v) replik:
          </note>
          <note>
            Fru talman! Jag tänkte ställa en fråga till statsrådet om de
            nationella målen. Det står i dokument någonstans att de ska vara
            relevanta och frivilliga. Det är frågor som finns under nationell
            beslutsrätt. De ska sedan tas fram i dialog med kommissionen för
            att det ska säkerställa överensstämmelser med de övergripande
            målen som kommer att formuleras.
          </note>
          <note>
            Jag skulle vilja höra vad Birgitta Ohlsson säger om de svenska
            kommande målen. I betänkandet noteras mest att Sverige ligger
            väl till. Hur ser Birgitta Ohlsson på inriktningen på de svenska
            målen?
          </note>
          <note>
            Jag har också en fråga om det som jag fick höra på EU-nämndssammanträdet
            i dag. Av de nationella reformprogrammen som ska antas ska det
            i detalj framgå hur de nationella målen ska genomföras i detalj.
            Sedan ska det övervakas av kommissionen genom årliga kontroller.
          </note>
          <note>
            Jag kan uttrycka en oro för att formuleringen i detalj är en
            överbyråkratisering av en överblick som EU-kommissionen ska ha.
            Det pekar på en utveckling av EU i federal riktning som gör oss
            skeptiska. Vi vill försvara det nationella självbestämmandet i
            de här frågorna.
          </note>
          <note type="speaker">
            Anf. 97 Statsrådet BIRGITTA OHLSSON (fp) replik:
          </note>
          <note>
            Fru talman! Jacob Johnson nämner en viktig fråga om implementeringen.
            Det är alltid en diskussion när Europeiska unionen tar fram olika
            nya strategier, mål och handlingsplaner om hur vi ska implementera
            allt detta. En del hävdar att det finns för lite uppstyrning,
            för lite implementeringsdokument kring EU 2020.
          </note>
          <note>
            Om många länder struntade helt i dessa mål och tyckte att de
            egentligen bara var luft skulle man inte heller slåss så mycket
            emot vissa mål eller vara så för andra mål. Det är klart att när
            vi sätter upp gemensamma ambitioner tillsammans blir det en uppföljning
            riktad mot det enskilda landet.
          </note>
          <note>
            En sak som är viktig och strategisk är att vi har färre mål nu
            än tidigare. Lissabonstrategin innehöll 24 olika mål. Nu är vi
            nere på fem mål, vilket gör det lättare. De är också exemplifierade
            som att 3 procent av bnp ska satsas på forskning.
          </note>
          <note>
            Det vi strider för mycket nu är att minst 75 procent av både
            kvinnor och män ska arbeta. Det är riktat mot konkreta mål som
            är lättare att följa upp.
          </note>
          <note>
            Det som också är viktigt med implementering är faktorn öppenhet,
            att styrningen kommer att baseras mycket på öppenhet och ansvarsutkrävning.
            Man skulle kunna tala om name, shame and blame.
          </note>
          <note>
            När Europeiska rådet möts kommer det att finnas uppföljningar.
            Det kommer att vara en diskussion som pågår hela tiden. Man kommer
            att ha olika resultatuppföljningar, vilket gör att många länder
            kommer att akta sig för att strunta i vissa mål eller halka efter.
          </note>
          <note>
            Det är viktigt att det blir ett ansvar på högsta nivå. Då är
            det mycket upp till Europeiska rådet hur man väljer att utforma
            konkreta handlingsplaner. Vi ser att kommissionen kan få en starkare
            roll.
          </note>
          <note>
            EU blir inte mer än vad medlemsstaterna gör det till. Det är
            mycket upp till länderna själva nu att se att vi skapar en gemensam
            stark agenda för tillväxt i Europa. Då sätter vi upp mål tillsammans,
            och då är det upp till oss att leva upp till dem.
          </note>
          <note type="speaker">
            Anf. 98 JACOB JOHNSON (v) replik:
          </note>
          <note>
            Fru talman! Jag framförde i mitt anförande en skepsis mot tidsplanerna
            och ambitionerna i den här strategin. De nationella reformprogrammen
            ska väl finnas på bordet i juni. Där ska det i detalj framgå hur
            man ska nå de nationella målen. Det låter som ett ganska omfattande
            dokument. Jag vill ifrågasätta om det verkligen är relevant att
            man så i detalj på kommissionens sida följer upp program som ligger
            inom nationellt beslutsfattande.
          </note>
          <note>
            Jag vill också ta upp frågan om utsläppsminskningar i EU i framtiden.
            Birgitta Ohlsson sade att det i dokumentet öppnas för möjligheten
            till minskningar på 30 procent. Den möjligheten har ju funnits
            hela tiden.
          </note>
          <note>
            Vi behöver kraftiga utsläppsminskningar. Sverige bör gå före
            och trycka på att EU kan inta ståndpunkten redan i dag att minska
            med 30 procent, att ha det målet till 2020. Det skulle underlätta
            framtida internationella klimatdiskussioner, inte minst med så
            kallade utvecklingsländer, de länder som håller på att närma sig
            europeisk nivå.
          </note>
          <note>
            Där efterlyser jag en mer offensiv inställning från regeringens
            sida.
          </note>
          <note type="speaker">
            Anf. 99 Statsrådet BIRGITTA OHLSSON (fp) replik:
          </note>
          <note>
            Fru talman! Man kan säga att klimatdiskussionen i världen nu
            bygger på tre saker. En är att bygga allianser. Vi har ett möte
            som kommer att ske i Bonn i maj. Sedan har vi förstås det stora
            klimattoppmötet i Mexiko i november.
          </note>
          <note>
            Då handlar det inte bara om att bygga allianser med utvecklingsländer
            och önationer, vars existens i många fall vilar på en mer offensiv
            klimatpolitik, utan också med stora ekonomiska spelare som Kina,
            Indien och USA. Alliansen måste byggas på flera nivåer.
          </note>
          <note>
            Det handlar också om att bygga strukturer. Vi har Copenhagen
            Accord som en bas från Köpenhamnstoppmötet. Det måste vi hålla
            fast vid och kunna utveckla.
          </note>
          <note>
            Det viktigaste är förstås att bygga förtroende. Det råder en
            klimattrötthet, inte bara bland medborgare i Europa som är besvikna
            efter Köpenhamnstoppmötet. Det råder också en klimattrötthet hos
            många politiker, vilket jag alltför ofta ser när jag reser runt
            nu som ny EU-minister.
          </note>
          <note>
            Här är det viktigt att Sverige ligger i framkant. Det gör vi
            tillsammans med länder som exempelvis Storbritannien som har en
            offensiv klimatpolitik.
          </note>
          <note>
            Det är komplicerat och svårt. Ska man bygga stora breda allianser,
            där inte bara länder som är bäst i klassen kan vara med utan också
            länder som släpper ut mycket och är de stora miljöbovarna, måste
            man vara strategisk.
          </note>
          <note>
            Sverige har inte lämnat kravet på 30-procentiga utsläppsminskningar.
            Det är något som vi lyfter fram. Det kommer att diskuteras i morgon
            på statsministrarnas möte.
          </note>
          <note type="speaker">
            Anf. 100 MONICA GREEN (s) replik:
          </note>
          <note>
            Fru talman! Först vill jag hälsa Birgitta Ohlsson välkommen i
            debatten och välkommen som EU-minister. Jag tror att det är tack
            vare Birgitta Ohlsson som regeringen nu så här i efterhand har
            kastat in jämställdhetspapperet som inte fanns med från början.
            Men det är bara att välkomna att det finns nu i svaret.
          </note>
          <note>
            När Birgitta Ohlsson nämner i sitt anförande att andra länder
            ser Sverige som ett föredöme när det gäller välfärdssektorn undrar
            jag om Birgitta Ohlsson ser det som ett problem att den borgerliga
            regeringen nu monterar ned välfärdssektorn.
          </note>
          <note>
            Dessutom undrar jag om Birgitta Ohlsson ser att det är ett problem
            att regeringens politik leder till låga löner.
          </note>
          <note>
            Ser Birgitta Ohlsson det som ett problem att kvinnors arbetskraft
            inte tas till vara med den borgerliga regeringen? Ni har infört
            vårdnadsbidrag som ökar segregationen och som gör att kvinnor
            inte tar del av arbetsmarknaden som de skulle göra.
          </note>
          <note>
            Jag har också en fråga när det gäller den inre marknaden. Ser
            Birgitta Ohlsson det som ett problem att EU 2020-strategin mycket
            handlar om den inre marknaden och lite om frihandeln?
          </note>
          <note type="speaker">
            Anf. 101 Statsrådet BIRGITTA OHLSSON (fp) replik:
          </note>
          <note>
            Fru talman! Vi ser i dag en värld som har levt med en lågkonjunktur
            och en finansiell kris det senaste året. Det har naturligtvis
            påverkat många länder, och de protektionistiska vindarna växer
            sig starka i Europa. Det är något som vi förstås från regeringens
            sida vill bekämpa.
          </note>
          <note>
            Vi har fört in i alla diskussioner om EU 2020 en starkare skrivning
            för frihandel. Vi jobbar också med frågan i långtidsbudgeten,
            som inte ligger i detta dokument EU 2020, med en öppenhet för
            att minska jordbruksstödet. Vi måste ha en öppenhet mot resten
            av världen.
          </note>
          <note>
            I EU 2020 betonar man inte bara öppenhet på den interna marknaden.
            Man tittar också ut mot resten av världen. Vi har en frihandelsvänlig
            tradition och är som alltid på den sida som går ut på att man
            ska ha så pass mycket öppenhet och frihandel som möjligt.
          </note>
          <note>
            Jag är stolt över den svenska välfärden. Vi var i mitt eget parti
            Folkpartiet intensiva vänner av att bygga ut barnomsorgen på 1970-talet.
            Det är viktigt att man har barnomsorg, förskola och äldreomsorg
            som gör det möjligt för både kvinnor och män att arbeta.
          </note>
          <note>
            Vi tycker också att det är viktigt att man inte har ett socialt
            Europa. Jag tycker inte att byråkrater eller politiker nere i
            Bryssel ska sitta och bestämma över svensk barnomsorg och föräldraledighetsdirektiv.
            Det tycker jag att ni i Sveriges riksdag och politiker här ska
            ha makten att göra. Där gör vi en åtskillnad.
          </note>
          <note>
            Däremot vet jag att väldigt många länder under de senaste decennierna
            tittar på hur just Sverige och de skandinaviska länderna har lyckats
            kombinera en god välfärd med god tillväxt. Man har sett sambanden:
            Kvinnor kan inte yrkesarbeta på lika villkor som män om man inte
            har en god och fungerande barn- och äldreomsorg.
          </note>
          <note>
            Det är många länder som har varit något mer konservativa som
            tittar på den svenska modellen när det gäller detta, och det ska
            vi vara stolta över och uppmuntra. Det är därmed inte sagt att
            Europa och Bryssel ska bestämma över barnomsorgsfrågorna.
          </note>
          <note type="speaker">
            Anf. 102 MONICA GREEN (s) replik:
          </note>
          <note>
            Fru talman! Tack för svaret, även om det inte var det jag frågade
            om. Lissabonstrategin har ju absolut inte sagt att EU ska bestämma
            över barnomsorg och äldreomsorg. Däremot innehöll Lissabonstrategin
            att länderna skulle mäta och ha möjliga mätmål och på det sättet
            också uppmuntra varandra att se till att vi bygger ett socialt
            starkt Europa med skyddsnät, trygga arbeten och så vidare.
          </note>
          <note>
            Min fråga gällde om Birgitta Ohlsson ser det som ett problem
            att välfärdssektorn i Sverige som har varit ett föredöme nu monteras
            ned, att 25 000 människor som har arbetat i välfärdssektorn redan
            har fått lämna sektorn och att den borgerliga regeringen räknar
            med att 60 000 personer kommer att få lämna sina arbeten inom
            välfärdssektorn. Det blir en försämrad kvalitet på Sveriges välfärd,
            och jag undrar om Birgitta Ohlsson ser det som ett problem.
          </note>
          <note>
            Min fråga gällde också om Birgitta Ohlsson ser det som ett problem
            att Finanspolitiska rådet har påpekat att den borgerliga regeringens
            politik leder till lägre löner, att det är låglönejobb som kommer
            att komma i takt med att jobbskatteavdraget införs.
          </note>
          <note>
            Jag frågade också om Birgitta Ohlsson ser det som ett problem
            att kvinnors arbetskraft inte tas till vara, eftersom ni har infört
            vårdnadsbidraget som har gjort att segregationen har ökat och
            kvinnor inte deltar lika mycket som tidigare på arbetsmarknaden.
          </note>
          <note type="speaker">
            Anf. 103 Statsrådet BIRGITTA OHLSSON (fp) replik:
          </note>
          <note>
            Fru talman! Sverige har varit och är ett föredöme vad gäller
            välfärdsfrågor i Europa och internationellt. Det kan jag vittna
            om efter det senaste EU-mötet i måndags i Bryssel, där jag träffade
            mina kolleger EU-ministrarna.
          </note>
          <note>
            Vi ses som ett föredöme och vi är ett föredöme jämfört med andra
            länder i Europa när gäller kvinnors förvärvsfrekvens. Jag tror
            att många länder som är något mer konservativa upplever att vi
            är för offensiva och för radikala i dessa frågor, men det ska
            vi fortsätta vara. Det är något som jag såväl som statsminister
            Fredrik Reinfeldt och finansminister Anders Borg driver på på
            vartenda möte vi är med på. Hade inte Sverige funnits i den debatten
            hade det definitivt inte varit någon diskussion över huvud taget
            om ett konkret mål för kvinnors sysselsättning kopplat till tillväxt.
            Där har vi spelat en oerhört stark roll.
          </note>
          <note>
            Vi kan också se att Sverige liksom resten av världen har drabbats
            av en lågkonjunktur. Det pågår även en finanskris globalt och
            parallellt. Men vi ser också att Sverige är ett av de länder som
            tack vare sunda offentliga statsfinanser har lyckats bättre än
            många andra jämförbara länder. Vi ska vara stolta över att vi
            har en regering som har fört en ansvarsfull ekonomisk politik.
          </note>
          <note>
            Vi ser också att många fler, inte minst kvinnor, har gått från
            deltid till heltid. Vi ser att jobbskatteavdraget har gjort att
            många kvinnor som jobbar inom den offentliga sektorn har mer pengar
            kvar i plånboken. Vi ser att det har hänt saker i positiv och
            rätt riktning.
          </note>
          <note>
            Jag tycker alltså inte att man ska säga att bilden av Sverige
            har raserats när det gäller välfärdsfrågorna. Tvärtom ska man
            bekämpa fattigdom och utanförskap, vilket är viktigt i Sverige
            och resten av Europa, måste man inse att det är jobb och tillväxt
            och att bägge könen jobbar i lika stor utsträckning som är modellen.
            Detta driver vi i Sverige och också internationellt.
          </note>
          <note type="speaker">
            Anf. 104 ULF HOLM (mp) replik:
          </note>
          <note>
            Fru talman! EU-ministern sade att det fanns en klimattrötthet
            ute i många europeiska länder. Det är sant. Problemet är bara
            att den tröttheten också verkar sprida sig till den svenska riksdagen
            och regeringen, och det ser jag som ett ännu större problem.
          </note>
          <note>
            Det Birgitta Ohlsson nämner i anförandet tyder på att Sverige
            ska agera kraftfullt. 30 procent finns fortfarande med och så
            vidare. Det är samma sak som man har sagt i tre års tid: Om det
            blir ett internationellt bindande avtal kommer även EU att gå
            upp till 30 procent.
          </note>
          <note>
            Men förutsättningarna för ett legalt bindande avtal har ju minskat
            i och med att det inte gick så bra i Köpenhamn. Från Miljöpartiet,
            Socialdemokraterna och Vänstern har vi sagt att då ska vi ensidigt
            gå fram med att EU kan gå upp till 30 procent. Vi har den potentialen.
          </note>
          <note>
            Om detta står det ingenting i finansutskottets borgerliga majoritets
            utlåtande. Där framhävs enbart att det är viktigt med koldioxid-
            och energiskatter och hur bra detta är, men det står ingenting
            mer om målsättningarna. Utlåtandet berättar inte heller hela sanningen
            om hur den borgerliga regeringen agerar med klimatskatter i Sverige,
            men det är en annan historia som jag inte tar upp här.
          </note>
          <note>
            Däri ligger dock problemet, det vill säga, man säger en sak och
            gör någonting annat. Jag skulle vilja att regeringen tog initiativ
            på EU-nivå och drev detta hårdare. Vi kan faktiskt gå upp till
            30 procent, och vi kan göra en green new deal, alltså en grön
            omställning av EU där vi satsar på klimatsmarta lösningar för
            att skapa nya arbetstillfällen på EU-nivå.
          </note>
          <note>
            Där bör EU gå i bräschen och inte tillhöra klubben för klimattrötta.
          </note>
          <note type="speaker">
            Anf. 105 Statsrådet BIRGITTA OHLSSON (fp) replik:
          </note>
          <note>
            Fru talman! Den svenska regeringen jobbar oerhört hårt för att
            se till att denna klimattrötthet inte sprider sig alltför mycket
            och att inte alltför många somnar i diskussionen.
          </note>
          <note>
            Jag besökte Europaparlamentet i Strasbourg för några veckor sedan
            och träffade då gruppledarna för bland annat den gröna gruppen,
            den liberala gruppen, den konservativa gruppen och den socialistiska
            gruppen i parlamentet. Där jobbade jag tillsammans med andra för
            att se till att vi måste hålla fast vid den ambitiösa politiken.
            Intresset kan vara olika stort beroende på vilka partier och länder
            man representerar, men det fanns en väldigt stark kampvilja som
            gladde mig. Det var flera personer och grupper inom parlamentet
            som vill fortsätta ha en hög ambition.
          </note>
          <note>
            När det gäller regeringar ser man dock på den europeiska nivån
            att det inte är lika många som är lika pådrivande som det var
            exempelvis vid Köpenhamnstoppmötet, men som jag sade tidigare:
            Sverige och Storbritannien med flera ligger kvar på samma offensiva
            nivå.
          </note>
          <note>
            Det som är positivt är också att kommissionen har bestämt sig
            för att vi ska titta på vad det kostar att gå upp till 30 procent.
            Vi ser också, mot bakgrund av den lågkonjunktur som pågår parallellt,
            att det kanske inte skulle vara så dyrt som många länder vill
            påskina. Där har vi alltså ett argument att lyfta fram, och har
            man väl intagit en radikal position och satt upp ett ambitiöst
            mål är det svårare att gå tillbaka.
          </note>
          <note>
            Därför tror jag att det nu är väldigt strategiskt att alla goda
            krafter trycker på respektive parter i den riktningen, oavsett
            om det är liberala regeringar, högerregeringar, socialistiska
            regeringar eller gröna regeringar ute i Europa. Det här är ingen
            höger- eller vänsterfråga i Europa. Labour, socialdemokraterna,
            styr i Storbritannien, Alliansen styr i Sverige, och det är vi
            som är mest offensiva just nu.
          </note>
          <note type="speaker">
            Anf. 106 ULF HOLM (mp) replik:
          </note>
          <note>
            Fru talman! Jag tycker att det är bra att EU-ministern är klar
            och tydlig och också ger en känga åt den borgerliga majoriteten
            i finansutskottet som inte har lyft fram den här frågan som viktigare
            utan bara pratat om svensk inrikespolitik och vikten av miljöskatter
            och så vidare utan att gå in på vad den politiska målsättningen
            är. I detta uttrycker sig faktiskt EU-ministern mycket tydligare
            än den borgerliga majoriteten.
          </note>
          <note>
            Det står heller ingenting i finansutskottets utlåtande om den
            gröna omställningen, utan det handlar om grön upphandling. Jag
            har ingenting emot det, men den gröna omställningen är så mycket
            mer. Den ser ju inte bara till att vi kanske löser klimatkrisen.
            Vi har finans- och jobbkrisen också som är minst lika viktig.
            EU-ministern tog också upp i sitt anförande att ungdomsarbetslösheten
            är en stor utmaning, inte minst för Sverige, och vi måste skapa
            förutsättningar för att kunna lösa den.
          </note>
          <note>
            Tack och lov, fru talman, bestämmer inte EU det här, men det
            är väldigt bra att man kan samordna och lära av andra länder och
            plocka fram goda lösningar som kan spridas till andra länder,
            som vi brukar säga i den öppna samordningsmetoden. Jag saknar
            dock helt en strategi från den svenska regeringen att lyfta in
            det här synsättet på EU-nivå. Det undviker man väldigt tydligt
            att prata om.
          </note>
          <note>
            Slutligen, fru talman, fick vi inte något specifikt svar på den
            fråga som Jacob Johnson ställde om hur den svenska regeringen
            ser på de landsspecifika målen och hur de ska kontrolleras. Står
            den svenska regeringen fast vid den öppna samordningsmetoden,
            det vill säga att vi inte vill ha EU-lagstiftning när det gäller
            detta, eller kommer den svenska regeringen att acceptera att det
            i princip blir en kontrollmekanism på detaljnivå från EU-kommissionen
            när det gäller på vilket sätt vi ska uppnå målen i varje specifikt
            land? Det är i så fall en nyordning från den svenska regeringen
            som jag beklagar.
          </note>
          <note type="speaker">
            Anf. 107 Statsrådet BIRGITTA OHLSSON (fp) replik:
          </note>
          <note>
            Fru talman! Som jag beskrev tidigare i mitt svar till Jacob Johnson
            är det fyra pelare vad gäller styrning och genomförande av strategin.
          </note>
          <note>
            Det ena handlar om att det är färre mål och att det blir enklare
            att följa upp dem.
          </note>
          <note>
            Det andra handlar om öppenhet, det som man kallar good governance
            och transparens i processen. Här är huvudfokus inte detaljerade
            nationella planer. Det handlar lika mycket om name, shame and
            blame att se till att länder som sackar efter och inte tar ett
            tillräckligt stort ansvar exempelvis för att se till att kvinnor
            ska kunna arbeta på lika villkor som män på arbetsmarknaden ska
            få höra detta. Då kan vi inspireras och visa vilka steg som går
            i rätt riktning.
          </note>
          <note>
            Det handlar också om att avkräva ansvar på högsta nivå men också
            om att se till att kommissionen tar ett ansvar för att trycka
            på länder i rätt riktning. Det behöver inte handla om exakta detaljer
            eller sådant som en del upplever går för långt, utan det handlar
            mer om att se handlingsplanen i ett bredare perspektiv.
          </note>
          <note>
            När det gäller frågan om klimatet är det viktigt att se det hela
            ur ett bredare perspektiv. Det handlar inte bara om vilka procentsatser
            som vi ska ha, utan det handlar också om att se att i en hållbar
            ekonomi och i en hållbar tillväxt är gröna jobb, grön tillväxt,
            klimat och energi viktiga komponenter. Det är också viktigt att
            koppla klimatfrågan till energifrågorna, vilket vi har gjort för
            lite hittills.
          </note>
          <note>
            Ulf Holm nämnde ungdomsarbetslösheten. En del har här under diskussionen
            sagt att vi har för lite fokus på vad som händer på hemmaplan
            när det gäller att följa upp detta. Då kan jag som medlem av alliansregeringen
            konstatera att den rödgröna oppositionen vill fördubbla skatterna
            för att anställa unga personer upp till 26 år. Det om något är
            väl arbetsfientligt för ungdomarna? Här återstår också mycket
            på er front att förbättra.
          </note>
          <note type="speaker">
            Anf. 108 PATRIK BJÖRCK (s):
          </note>
          <note>
            Fru talman! Vi har i dag en viktig debatt, en framtidsdebatt
            om Sveriges och Europas framtid. Denna debatt har visat på avgörande
            ideologiska skillnader. Det är också viktigt eftersom jag tycker
            att det lite grann är politikens uppgift.
          </note>
          <note>
            De borgerliga debattörerna har pratat om EU 2020 som någon sorts
            biståndspolitisk åtgärd. Emma Henriksson talade om att de fattiga
            länderna skulle må bra av en dos EU 2020. Gunnar Andrén pratade
            om att det fanns andra länder här i Europa som kanske skulle må
            bra av lite EU 2020. Detta visar på ett tydligt sätt skillnaden
            mellan den borgerliga majoriteten och oss socialdemokrater, miljöpartister
            och vänsterpartister. Vi har nämligen uppfattningen att en smart
            hållbar tillväxt för alla ska gälla just alla och ska vara bra
            för alla.
          </note>
          <note>
            När det gäller att föra politik här i Sverige har vi socialdemokrater
            under många år haft folkets förtroende att få styra detta land
            och sätta vår prägel på detta land. Detta har gjorts med insikten
            och kunskapen om att någonting som är bra för alla är bra för
            samhället. Om vi skapar ett samhälle med stor jämlikhet blir det
            bra för alla. Om vi skapar ett samhälle med jämställdhet är det
            bra för alla.
          </note>
          <note>
            Det var en av de borgerliga ledamöterna som här nämnde någonting
            om att om han hade varit kvinna hade han varit lite förbannad
            på bristen på jämställdhet. Det är också ett tydligt exempel där
            man ser den ideologiska skillnaden mellan oss socialdemokrater,
            vänsterpartister och miljöpartister och den borgerliga majoriteten.
            Jag som man blir lika förbannad på bristen på jämställdhet som
            mina kvinnliga kolleger. Jag som har anställning blir lika förbannad
            på arbetslösheten som den arbetslöse. Men det är inte en tanke
            som de borgerliga kan ta till sig. Detta är tydligt i denna debatt.
          </note>
          <note>
            I går kväll kom jag hem från Dublin. Där besökte vi i arbetsmarknadsutskottet
            European Foundation for the Improvement of Living and Working
            Conditions. Det är ett EU-institut det kallas Dublininstitutet
            i dagligt tal som arbetar med arbetslivsforskning och de frågor
            som vi måste lösa för att klara av den framtidssatsning som EU
            2020 är en del av. Det handlar om att lösa problem när det gäller
            arbetsmiljö och arbetsliv så att människor faktiskt kan arbeta
            länge och vara kvar i sysselsättning. Det handlar om att få in
            unga på arbetsmarknaden och lösa problem och ta bort trösklar
            på arbetsmarknaden så att unga kan få tillträde till den. Det
            handlar om att se till att äldre arbetskraft kan vara kvar i arbete
            och tillföra samhället nytta.
          </note>
          <note>
            Detta är de avgörande frågorna för oss socialdemokrater när det
            gäller att skapa tillväxt och välfärd för alla. Om vi ska skapa
            en smart hållbar tillväxt för alla måste vi lösa dessa frågor.
          </note>
          <note>
            En av de borgerliga ledamöterna räknade upp ett antal huvudstäder
            i Europa. Det var kanske inte alla men nästan alla. Denna ledamot
            hade besökt alla dessa städer. Vi riksdagsledamöter reser en del,
            som ni känner till. Jag har inte besökt fullt så många städer.
          </note>
          <note>
            Men det finns en annan sak som är intressant med dessa städer
            i Europa, och det är att alla har ett arbetslivsinstitut eller
            liknande som forskar om och driver dessa frågor. Det gäller till
            exempel det institut som vi besökte i Dublin där man gör det på
            EU-nivå.
          </note>
          <note>
            I Sverige har den borgerliga regeringen som en av sina första
            åtgärder dragit undan mattan för att vi över huvud taget skulle
            kunna närma oss de målsättningar som man så stolt deklarerar i
            dessa texter.
          </note>
          <note>
            Där har vi en tydlig ideologisk skillnad. Det finns den borgerliga
            politiken, och det finns en socialdemokratisk politik, tillsammans
            med Vänsterpartiet och Miljöpartiet. Denna skillnad har blivit
            väldigt tydlig i denna debatt.
          </note>
          <note>
            Vi har vid flera tillfällen under denna debatt pratat om Sverige
            som ett föredöme. Här blir det lite grann ett bekymmer när Sverige
            lägger ned Arbetslivsinstitutet. Man bygger upp sådana institut
            i andra länder för att lösa dessa problem. Vi rustar ned det som
            så att säga har varit kännetecknet för den svenska modellen och
            som har lett till en smart hållbar tillväxt för alla, det vill
            säga välfärden och trygghetssystemen.
          </note>
          <note>
            Det finns en sak som jag tycker är värt att notera i betänkandet
            för att sätta detta i sitt sammanhang. Utskottsmajoriteten skriver
            följande på s. 15: Farhågorna för massiv social dumpning och s.k.
            social turism i samband med EU:s utvidgning visade sig vara felaktiga.
          </note>
          <note>
            Det är troligen den insikten som har gjort att man har tagit
            till sig Lavaldomen och öppnat för just detta. Om man hade tyckt
            att det var bra att dessa farhågor visade sig vara felaktiga hade
            man naturligtvis inte sett till att öppna för dem via det sätt
            som man har hanterat Lavalfrågan.
          </note>
          <note>
            Där har vi ytterligare ett sätt att visa skillnaderna mellan
            den borgerliga politiken och den politik som vi i oppositionen
            står för. Vi är alltid oroade över social dumpning var den än
            förekommer och hur den än uppstår.
          </note>
          <note>
            Om denna farhåga visade sig vara felaktig, varför öppnar man
            i så fall för detta på nytt genom sitt agerande när det gäller
            hanterandet av konsekvenserna av Lavaldomen?
          </note>
          <note>
            Här har den borgerliga regeringen med öppna ögon och med friskt
            mod sett till att dessa möjligheter till social dumpning verkställs
            och hålls öppna.
          </note>
          <note>
            En av ledamöterna jag kommer inte ihåg vem i den tidigare debatten
            påstod att det inte förekommer någon social dumpning på svensk
            arbetsmarknad och att det inte förekommer på svenska arbetsplatser
            att man utnyttjar folk som kommer utifrån.
          </note>
          <note>
            Då kan jag bara säga att det handlar om att vi pratar om olika
            verkligheter. Antingen ser man inte det som sker på svensk arbetsmarknad
            i dag, eller också vill man inte se det, eller också tycker man
            om det som man ser.
          </note>
          <note>
            Under debatten har Monica Green ställt följande frågor under
            replikskiftena till i stort sett alla i debatten: Hur svarar ni
            mot den låglönepolitik som ni nu driver? Kan ni ge något exempel
            där den har skapat jobb?
          </note>
          <note>
            Jag har, som sagt, som en trogen ledamot av Sveriges riksdag
            ägnat mig lite grann åt resor under mandatperioden och kunnat
            konstatera att en stor skillnad mellan Sverige och andra länder
            är att det överallt i andra länder finns skoputsare.
          </note>
          <note>
            Häromdagen besökte jag FN-delegationen i New York. Överallt fanns
            det skoputsare. I Dublin fanns det också skoputsare överallt.
            Till och med i London fanns det skoputsare. När jag kom hem till
            Stockholm fanns de ännu inte här. Men det är väl den typen av
            samhälle som vi kan vänta oss att få se till följd av den borgerliga
            politiken.
          </note>
          <note>
            Jag måste fråga: På vilket sätt kan ett sådant låglönesamhälle
            leda till en smart och hållbar tillväxt för alla? Finns det något
            exempel här på jorden på att ett sådant samhälle har lett till
            det?
          </note>
          <note>
            Sverige, som tidigare har varit ett föredöme i de här frågorna,
            är i dag ett sänke i den europeiska politiken. Det är ett problem
            inte bara för Sverige utan för Europa som helhet.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 109 BÖRJE VESTLUND (s):
          </note>
          <note>
            Fru talman! Regeringen har vid alla tillfällen då vi i EU-nämnden
            samrått med regeringen påtalat att det är väldigt viktigt att
            målen blir färre i förhållande till den gamla Lissabonstrategin.
            På olika sätt har vi försökt få reda på vilka mål det är som ska
            tas bort, på vad som ska plockas bort i de här sammanhangen. Man
            säger: Ni får vänta tills meddelandet kommer. Sedan kom meddelandet.
            Där fanns det ett antal mål, bland annat om andelen sysselsatta
            och så vidare som vi alla har läst om.
          </note>
          <note>
            Det som är intressant framgår när man läser hela meddelandet,
            inte bara det som står på första sidan. Det handlar om en rad
            olika dokument. För att exemplifiera från mitt område, näringsutskottets
            område, handlar det om en Small Business Act. Tanken är att alla
            de målen ska räknas in nya Europa 2020. SET-planen hoppas man
            kan tas in i nya Europa 2020.
          </note>
          <note>
            Frågan återstår därför: Hur mycket tydligare blir nu detta dokument
            i förhållande till den gamla Lissabonstrategin? Den frågan tycker
            jag att vi måste ställa oss så här i debattens sista skälvande
            minuter.
          </note>
          <note>
            Jag blir förvånad när jag i dag läser Dagens Nyheter där Lena
            Ek redogör kanske för sin egen uppfattning, för Centerpartiets
            uppfattning eller möjligen för alliansregeringens uppfattning.
            Hon redogör för hur hon anser att strategin ska hanteras. En sak
            som förvånar mig är att det är kommissionen som helt och hållet
            ska hantera utvärderingen. Det ska alltså inte de demokratiskt
            valda regeringarna och inte heller parlamenten runt om i Europa
            och knappast Europaparlamentet göra.
          </note>
          <note>
            Då måste jag ställa mig frågan om det kanske inte finns skäl
            för oss att fundera på om man inte nu börjar gå mot ett mer eller
            kanske ett alltför elitistiskt Europa eller om det hela möjligen
            är ett utslag av att man har suttit för länge i Europaparlamentet.
            Jag vet inte svaret på det.
          </note>
          <note>
            Annan kritik som jag tycker att vi vid flera tillfällen här framfört
            gäller att väldigt mycket av Europa 2020 andas den kris som vi
            just genomgått. Det är bra att saker och ting, att alla dokument
            och det som vi tar fram i lagstiftningssammanhang, återspeglar
            den aktuella situationen i samhället.
          </note>
          <note>
            Men trots allt var, som vi vet, en av nackdelarna med Lissabonstrategin
            att den tillkom under en period då det inte var några problem
            med tillväxten. Allting liksom blomstrade i Europa. Allting växte.
            Det fanns ingen ände på hur mycket vi skulle få se att allting
            växte. Därmed blev också målen därefter det kan väl så här efteråt
            konstateras: Allting skulle växa i all oändlighet. Men vi vet
            ju att det inte fungerar så.
          </note>
          <note>
            Därför tycker jag att det när man nu börjar om på nytt, när man
            nu tar om processen, är ganska rimligt att bortse från den ekonomiska
            kris som just varit och från framtida ekonomiska kriser och kanske
            också att bortse från de riktiga höjderna i ekonomin som kommer
            även framdeles, fram till 2020. Rent statistiskt ska vi fram till
            2020 få uppleva åtminstone ett par tre nedgångar i ekonomin men
            också ett par tre riktigt ordentliga uppgångar om det är som det
            brukar vara med hur ekonomin fungerar.
          </note>
          <note>
            För att gå in på några småsaker i sammanhanget: Var i dokumentet,
            i slutprodukten, finns diskussionerna om handelspolitiken? Handelspolitiken
            är mycket viktig för oss i Sverige där vi är så lyckligt lottade
            att vi har ett helt departement som står bakom just begreppet
            frihandel. Visst finns det en del invändningar om småsaker, men
            i huvudsak är vi i detta avseende eniga i vårt land. Vi är också
            eniga med fackföreningsrörelsen och de stora näringslivsorganisationerna
            om att frihandeln har gynnat vårt land. Men inte i något avseende
            återspeglas detta, bortsett från den lilla passus som vi tack
            och lov fick in från näringsutskottets yttrande i sammanhanget.
          </note>
          <note>
            De små och medelstora företagen kan man säga är i allra högsta
            grad styvmoderligt behandlade i detta förslag. De nämns som de
            som ska vara den viktiga tillväxtfaktorn, men det står inte något
            om på vilket sätt de ska vara det. I förbigående nämns lite grann
            om exportaktiviteter. Men sett till hur det fungerat i verkligheten
            vet vi att man inte följt detta tvärtom! I spåren av krisen är
            det just den här typen av aktiviteter som det just nu skärs ned
            på.
          </note>
          <note>
            Inte heller finns det några reflexioner om hur de små och medelstora
            företagen i framtiden ska kunna få kvalificerad arbetskraft. Det
            finns brister i här dokumentet ett dokument som riskerar att bli
            en hyllvärmare.
          </note>
          <note>
            Det är mycket bra att man säger att vi ska öka ambitionerna på
            forskningsområdet. Men om forskningen inte kommersialiseras kan
            vi forska hur mycket som helst. I dokumentet finns det ganska
            få konkreta förslag om hur vi ska kommersialisera forskningen,
            om hur vi ska få fart på detta och om hur vi ska få in entreprenörer
            som kan ta tag i detta med att kommersialisera forskningen.
          </note>
          <note>
            Ytterligare ett mål är det om Internet. År 2013 skulle väldigt
            många ha tillgång till Internet. Jag måste säga att jag känner
            igen det där; det är inget nytt. Det där fattade EU beslut om
            redan för ett antal år sedan. Vad är det alltså för nytt och fantastiskt
            mål med Internetmålet?
          </note>
          <note>
            Detta med energi- och hållbarhetsfrågor kan man fundera över.
            Det ser fint ut på papperet. Men börjar vi titta på innehållet
            kan vi konstatera att väldigt mycket pengar och energi läggs på
            två saker: på att utveckla ny kärnenergi och på CSS-teknik.
          </note>
          <note>
            Om allt detta vet vi väldigt lite när det gäller effekter i framtiden.
            CSS-tekniken finns faktiskt fortfarande bara på forskningsnivå
            och på demonstrationsnivå. Vi vet inte ens om det här kommer att
            fungera. Detta är naturligtvis inte bra.
          </note>
          <note>
            Slutligen, fru talman, skulle jag vilja säga några ord om konsumentpolitiken
            skammens område i sammanhanget. Regeringen skriver i sina kommentarer
            att konsumentpolitiken är ett viktigt område. Men den svenska
            regeringen och den svenska konsumentministern har inte orkat göra
            ett inspel på konsumentpolitiken och hela detta område. Vi vet
            och har diskuterat, och vi säger så stolt att konsumentpolitiken
            är avgörande för att den inre marknaden ska kunna fungera. I detta
            läge väljer den svenska konsumentministern att avstå ifrån att
            göra ett inspel kring dessa viktiga frågor.
          </note>
          <note>
            Jag kan peka på två frågor. Den första är livsmedelssäkerheten.
            Vi vet i dag att vi får det ena problemet efter det andra med
            olika typer av livsmedel. Man kan på konsumentområdet välja att
            ha ursprungsmärkningar av olika former och säkra att livsmedlen
            faktiskt håller. Detta är viktiga frågor för konsumenterna i Europa,
            och där väljer den svenska konsumentministern att avstå ifrån
            att göra ett inspel. Den andra frågan är våra sms-lån, som är
            så besvärliga och som faktiskt gör att den inre marknaden på sikt
            kan hindras från att utvecklas.
          </note>
          <note>
            Det är några punkter jag vill peka på. Det finns en dubbelmoral
            man pratar på ett sätt men handlar på ett helt annat sätt. Det
            finns också motsättningar i den meningen att man säger att vi
            nu ska dra ned på målen, men i verkligheten det ser man om man
            läser hela dokumenten är det en väldig massa saker man spelar
            in i ett och samma meddelande.
          </note>
          <note>
            Min fråga till majoriteten är alltså egentligen: Vilket är det
            som gäller? Är det dessa få mål som man egentligen inte har haft
            någon uppfattning om, eller är det så att man ska räkna in till
            exempel Small Business Act, SET-planen och allt vad det är man
            nämner i detta sammanhang?
          </note>
          <note>
            Fru talman! Jag yrkar bifall till reservation nr 1.
          </note>
          <note>
            I detta anförande instämde Egon Frid (v).
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            12 § Beslut om ärenden som slutdebatterats den 18 mars
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 3
          </note>
          <note>
            Punkt 8
          </note>
          <note>
            Punkt 11
          </note>
          <note>
            Övriga punkter
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 8
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            14 § Vissa mineralpolitiska frågor
          </note>
          <note>
            Föredrogs
          </note>
          <note type="speaker">
            Anf. 110 KARIN ÅSTRÖM (s):
          </note>
          <note>
            Fru talman! Vi ska nu behandla motionsbetänkande Vissa mineralpolitiska
            frågor som innehåller 30 motionsyrkanden om mineralpolitik där
            flertalet tar upp frågan om uran.
          </note>
          <note>
            Mineralnäringen är ett intressant tillväxtområde, särskilt för
            Sverige som är den ledande gruvnationen inom EU. Enbart gruvnäringen
            i mellersta och norra Sverige svarar för 94 procent av järnmalmen,
            hälften av silver och en tredjedel av vad som utvinns av guld,
            koppar och zink. Vi har dessutom en ökande efterfrågan på mineraler,
            och flera gruvor är på väg att öppnas med nya och lovande fyndigheter.
          </note>
          <note>
            Gruvnäringens framtidsutsikter bedöms vara mycket goda, och den
            kommer fortsättningsvis att generera betydande exportinkomster
            till Sverige. Ett regionalt viktigt exempel är det statligt ägda
            LKAB i Malmfälten med en nettoomsättning på 20,7 miljarder för
            2008. Man sålde 71 procent av sina järnmalmsprodukter, främst
            pellets, till stålindustrin i Europa. 22 procent sålde man till
            Kina och Indien. De kom att ge ca 10 miljarder kronor i vinst
            till statskassan. År 2009 har på grund av lågkonjunkturen varit
            sämre, men LKAB rapporterar att det blev vinst även det året.
          </note>
          <note>
            Bedömningen från näringen är att det är en ökande efterfrågan
            på mineraler på hela världsmarknaden. Det bådar gott för ett antal
            regioner i Sverige som har stora naturtillgångar. Enligt experterna
            handlar det inte om något tillfälligt uppsving, utan det är rejäla
            grundläggande förändringar för jobb, tillväxt och utveckling i
            dessa regioner och i Sverige.
          </note>
          <note>
            Fru talman! Jag måste nämna avfolkningskommunen Pajala i Norrbotten
            där gruvföretaget Northland Resources öppnar tre gruvor på svenska
            sidan. Det är Tapuli som man öppnar 2013 och Sahavaara och Pellivuoma,
            två stora fyndigheter, som man öppnar några år senare. Man öppnar
            också två gruvor i närheten på finska sidan. Uppe i Pajala skriver
            man nu ny svensk gruvhistoria. Det är gigantiska satsningar som
            bolaget gör, och det kommer givetvis att ställa stora krav på
            offentliga och statliga investeringar i denna lilla kommun.
          </note>
          <note>
            På såväl den svenska som den finska sidan kalkylerar man med
            ett stort antal nya arbetstillfällen inom gruvverksamheten men
            givetvis också inom service, transporter och en mängd andra näringar
            som kommer att få ett enormt uppsving. Man har också ett mycket
            gott samarbete med Finland.
          </note>
          <note>
            Samma fenomen med nya fyndigheter och planerade gruvor ser vi
            i Västerbotten, i Bergslagen och på flera andra håll i Sverige.
            Det är mycket bra för framtiden, inte minst för de jobb det kan
            ge Sverige.
          </note>
          <note>
            Fru talman! Den som trott att råvaruindustrin har spelat ut sin
            roll i Sverige bör alltså tänka om. Att Sverige dessutom har en
            av världens mest moderna minerallagstiftningar och den mest avvägda
            för att ta till vara olika intressen är mycket bra.
          </note>
          <note>
            Fru talman! En stor del av betänkandet och motionerna handlar
            om uran. Jag kommer nu in på frågorna om uranprospektering och
            uranbrytning och hur vi ser på lagstiftningen på det området.
            Liksom tidigare gånger här i kammaren upprepar vi vårt ställningstagande.
            Vi säger nej till uranbrytning. Vi är också överens med Vänstern
            och Miljöpartiet om att genomföra de eventuella förändringar i
            lagstiftningen som är nödvändiga för att säkerställa detta principiella
            ställningstagande, alltså ett nej till uranbrytning. Liksom tidigare
            anser vi att det vore bra om regeringsföreträdarna här och nu
            tydligt kan deklarera sin inställning till uranbrytning, det vill
            säga ja eller nej.
          </note>
          <note>
            Uran omgärdas av en komplex lagstiftning. Det är den mest kända
            farliga mineral vi har i vår berggrund, och den kan ge stora negativa
            konsekvenser för miljö, djur och människor. Därför behövs det
            mycket skyddsnät.
          </note>
          <note>
            Vi har lyssnat och vi förstår den stora oro som finns hos människor,
            särskilt i de områden där uranprospektering sker i dag. Vi är
            bekymrade, inte minst efter höstens energiuppgörelse i regeringen
            där man är för kärnkraft och efter statsministerns glidning i
            frågan med ett positivt besked för uranbrytning. Det är därför
            självklart att dagens debatt om uran och morgondagens omröstning
            är viktiga. Det är direkt kopplat till och hänger ihop med om
            vi ska ha kärnkraft i framtiden eller ej. Det går inte att koppla
            bort från varandra.
          </note>
          <note>
            Fru talman! En allt högre kunskapsnivå har byggts upp under åren
            såväl inom forskning och utbildning som hos de människor ute i
            bygderna som berörs av uranprospektering. Det är en naturlig utveckling
            till följd av att vi har haft många uranprospekteringar de senaste
            åren. Det gör att vi rödgröna anser att det bör finnas ett gott
            underlag för att göra en översyn av lagstiftningen på området.
            Vi tycker också att regionala och lokala aktörer i fortsättningen
            ska ha stort inflytande över besluten och konsekvenserna. Det
            kommunala vetot är därför mycket centralt vid prövning av uranbrytning.
          </note>
          <note>
            Fru talman! Betänkandet innehåller många motioner om uranprospektering
            och att det lokala och regionala inflytandet måste stärkas. Vi
            tycker som flera motionärer, både från den rödgröna sidan och
            från Centerpartiet, att det finns all anledning att se över detta.
            Det finns ett starkt engagemang för förnybar energi och mot utanbrytning
            hos många människor, naturligtvis hos oss rödgröna men även hos
            många centerpartister ute i vårt land och här i riksdagen. Det
            bådar gott inför framtiden, och vi välkomnar alla att vara med
            i denna för samhället så viktiga fråga.
          </note>
          <note>
            Därför kommer vi vid en rödgrön valseger att bjuda in samtliga
            riksdagspartier till breda samtal i syfte att få till en blocköverskridande
            överenskommelse om en trygg och långsiktigt hållbar energitillförsel
            och ett Sverige som är fritt från urangruvor.
          </note>
          <note>
            Med det yrkar jag bifall till reservation 2.
          </note>
          <note>
            I detta anförande instämde Michael Hagberg och Göran Persson
            i Simrishamn (båda s) samt Kent Persson (v).
          </note>
          <note type="speaker">
            Anf. 111 KENT PERSSON (v):
          </note>
          <note>
            Fru talman! Gruvnäringen har varit och är viktig för Sveriges
            utveckling till framgångsrik industrination. Därom råder inga
            som helst tvivel.
          </note>
          <note>
            Kunskapen och den tekniska utvecklingen av gruvnäringen bygger
            på tusenårig kunskapsutveckling och tekniska landvinningar som
            gör att gruvnäringen i Sverige än i dag står sig väl i internationell
            jämförelse. Den utvecklingen hänger givetvis också ihop med den
            kunskap och dokumentation som finns om den svenska berggrunden
            som är unik i världen, och kunskapen om de mineraler som finns
            i den svenska berggrunden.
          </note>
          <note>
            Den ekonomiska tillväxten, inte minst i Asien och framför allt
            i Indien och Kina, har gjort att efterfrågan på mineraler ökat.
            Det har inneburit att de svenska mineralerna har blivit ekonomiskt
            intressanta igen. Därmed har också prospektering av olika mineraler
            kraftigt ökat i Sverige. Det är givetvis en positiv utveckling.
          </note>
          <note>
            Mot den bakgrunden är det viktigt med en fortsatt kartläggning
            av den svenska berggrunden.
          </note>
          <note>
            Fru talman! Jag kommer att ägna en stor del av mitt anförande
            åt att diskutera uran, ett grundämne som är aktuellt i dagarna.
            Det kanske är något av ödets ironi att regeringen på årsdagen
            av folkomröstningen 1980 lade fram en proposition som medger nybyggnad
            av kärnkraft. Propositionen var en dag försenad den satt fast
            i tryckpressen. Den borde ha fått vara kvar där.
          </note>
          <note>
            Dagens debatt och omröstningen i kammaren i morgon handlar om
            uranprospektering och provborrning. Den är viktig, inte minst
            för att den är direkt kopplad till utbyggnad av kärnkraft. Det
            går en tydlig skiljelinje mellan de två regeringsalternativen
            investering i förnybar energi och energieffektivisering eller
            investeringar i kärnkraft.
          </note>
          <note>
            Det är en moralisk härdsmälta inom Centerpartiet.
          </note>
          <note>
            I fem motioner från nio centerpartister föreslås att minerallagen
            ska ses över i syfte att stärka det kommunala inflytandet i prospekterings-
            och provborrningsskedet när det gäller uranbrytning. Det är bra
            motioner som tar fasta på den oro som finns hos befolkningen på
            de platser där prospektering och provborrning nu sker.
          </note>
          <note>
            Tyvärr avstyrks motionerna av den borgerliga majoriteten i näringsutskottet,
            där centerpartisten Jan Andersson ingår.
          </note>
          <note>
            Vänsterpartiet kommer i omröstningen att ge sitt stöd till de
            centerpartistiska motionerna mot uranprospektering. Jag hoppas
            att de som har skrivit motionerna kommer att rösta efter sin övertygelse.
            Det vore bra för Sverige, för miljön och framtida generationer.
          </note>
          <note>
            Vänsterpartiet är också berett att genomföra de förändringar
            av lagstiftningen som behövs för att ge lokalbefolkningen större
            inflytande över prospektering och provborrning. Det gäller också
            gasfrågan i Skåne som är aktuell i dagarna.
          </note>
          <note>
            Vi vet att det finns ett starkt engagemang för förnybar energi
            inom Centerpartiet. Det behöver vi inte diskutera. Det finns också
            ett starkt motstånd mot kärnkraft och uranbrytning. Det är nu
            frågan ska avgöras.
          </note>
          <note>
            Mot den bakgrunden har vi i den rödgröna oppositionen enats om
            en gemensam reservation som det är möjligt för de centerpartister
            som motionerar om utökat lokalt inflytande över prospekteringsskedet
            att rösta för. Det innebär att det i riksdagen bör finnas majoritet
            till stöd för de centerpartistiska motionerna.
          </note>
          <note>
            Att den borgerliga alliansen vill öppna för nya svenska reaktorer
            är mycket olyckligt på många sätt. Mot den bakgrunden blir statsminister
            Fredrik Reinfeldts uttalande nyligen ganska begripligt. Han kan
            nämligen tänka sig framtida uranbrytning i Sverige.
          </note>
          <note>
            Det är anmärkningsvärt att Fredrik Reinfeldt försöker påskina
            att riskerna är försumbara. Vi måste komma ihåg att uran är ett
            radioaktivt grundämne. Varje steg i kedjan brytning, omvandling,
            anrikning, drift och slutförvar är förenat med stora miljörisker
            och utmaningar som ännu inte är lösta. Den problematiken är densamma
            i dag som för 30 år sedan.
          </note>
          <note>
            Det finns två användningsområden för uran. Det är kärnkraft och
            kärnvapen. Kärnkraften är en restprodukt av kärnvapen inte tvärtom
            som några säger.
          </note>
          <note>
            Kärnkraft finns i ett stort antal länder. Antalet reaktorer är
            ca 400. Det planeras för ett antal nya reaktorer runt om i världen.
            Det är en följd av bland annat ekonomisk tillväxt och att efterfrågan
            på energi ökar men också av att oljereserverna minskar. Det förs
            fram som ett effektivt medel att bemästra klimatförändringarna.
          </note>
          <note>
            IAEA bedömer att det kan finnas en kapacitetsökning för kärnkraften
            fram till 2030 med 4080 procent, beroende på hur man räknar. Mot
            den bakgrunden ökar givetvis intresset för uranbrytning i Sverige.
            Med oförändrad energiproduktion i världen skulle det innebära
            att kärnkraftens andel av den totala energianvändningen kommer
            att öka från 6 procent i dag till 811 procent 2030.
          </note>
          <note>
            Vi löser inga klimatproblem genom att ytterligare satsa på och
            bygga ut kärnkraften. Vi kommer snarare att fördjupa dem som en
            följd av prospektering, brytning, anrikning, drift och slutförvar.
          </note>
          <note>
            Uppgifter om storleken på världens urantillgångar varierar. Om
            vi utgår från dagens förbrukning och pris på uran kommer uranet
            att räcka i 80 år. Det är en siffra som är allmänt accepterad.
          </note>
          <note>
            Om priset på uran fördubblas räknar OECD med att de brytvärda
            tillgångarna ökar tiofalt. Det innebär att det svenska uranet
            blir intressant. Men det är bara intressant om priserna sticker
            i höjden, annars är det inte ekonomiskt brytvärt.
          </note>
          <note>
            Det lustiga är att miljödomstolen i Vänersborg i april 2005 fastslog
            följande skäl till att inte ge tillstånd till befintlig och utökad
            verksamhet vid Ringhals kärnkraftverk. Man angav tre motiv: Sluthanteringen
            av kärnbränsleavfallet är inte löst. Riskerna för skada vid radiologisk
            olycka är för stor. Kärnkraften innebär misshushållning med resurser
            eftersom den största mängden energi släpps ut som kylvatten.
          </note>
          <note>
            Därför sade man nej till uppgradering av Ringhals kärnkraftverk.
          </note>
          <note>
            Uranbrytning är ingen ny fråga i Sverige. Under perioden 19651969
            utvanns 210 ton uran i en gruva i Ranstad. Av den brytningen uppstod
            en två kilometer lång sänka, ungefär 100 meter bred och 10 meter
            djup. Mer än en miljon ton lakrester har lagts upp på ett 25 hektar
            stort markområde. Lakresterna innehåller radioaktivt ämne, arsenik,
            kadmium med mera. Även om man täcker deponin med morän eller annat
            material kommer området att vara obeboeligt och oanvändbart under
            lång tid. Att man kan påstå att miljöriskerna är försumbara är
            för mig obegripligt.
          </note>
          <note>
            Just nu har ett trettiotal utländska och svenska bolag drygt
            200 tillstånd att prospektera efter uran i över 40 kommuner runt
            om i Sverige. Det lokala motståndet är ofta stort, och likadant
            ser det ut på andra ställen runt om i världen. Därför måste vi
            också ta den här oron på allvar.
          </note>
          <note>
            Sammanfattningsvis kan jag konstatera att uranbrytning ger omfattande,
            farliga och svårhanterliga avfallsproblem. Jag yrkar bifall till
            reservation 2.
          </note>
          <note type="speaker">
            Anf. 112 PER BOLUND (mp):
          </note>
          <note>
            Fru talman! Den här debatten handlar om mineralpolitik, och särskilt
            om uranbrytning i Sverige. Det har väckts många motioner. Det
            här är en fråga som väcker stort engagemang och stor oro runt
            om i landet.
          </note>
          <note>
            I grunden handlar den här frågan om ett betydligt större val
            som Sverige står inför. Uranbrytning är som bekant det första
            steget i den långa kärnkraftskedjan som sedan går vidare med bränsleproduktion,
            energiutvinning och slutligen produktion av högradioaktivt kärnavfall.
            Utan kärnkraft behövs ingen uranbrytning.
          </note>
          <note>
            Om inte den svenska regeringen hade ändrat den politik som har
            gällt i 30 år, att kärnkraften ska avvecklas, hade vi egentligen
            inte behövt stå här och debattera uranbrytning i den svenska naturen.
            Hade inte regeringen öppnat för ny kärnkraft hade vi troligen
            sluppit den oro som finns runt om i Sverige för att man ska få
            en urangruva som närmaste granne.
          </note>
          <note>
            Den oro som finns runt om i landet är i allra högsta grad befogad.
            Uranbrytning är inte vilken verksamhet som helst. Uranmalm innehåller
            ofta mindre än ett kilo uran per ton malm. Dessutom måste man
            ofta spränga bort mycket omgivande berg för att komma åt malmen.
            Av det sedan renframställda uranet är det bara en sjundedel som
            blir reaktorbränsle i form av lättanrikat uran. Resterande sex
            sjundedelar blir radioaktivt avfall redan innan det kommer in
            i kärnkraftverken.
          </note>
          <note>
            För att få fram 1 ton uran måste man alltså bryta ungefär 7 000
            ton uranmalm. Den mängd som vi använder i svenska kärnkraftverk
            kan därmed beräknas ge upphov till ungefär en halv miljon ton
            radioaktivt gruvavfall varje år. Man ska också veta att 85 procent
            av radioaktiviteten i uranmalmen finns kvar i gruvavfallet. Enligt
            den finländska strålskyddsmyndigheten har gruvavfallet i allmänhet
            en radioaktivitet som ligger på omkring 100 becquerel per gram,
            vilket enligt strålskyddsmyndigheten innebär att avfallet måste
            hållas avskilt från människor och miljö för att inte orsaka skada,
            och det måste ske under överskådlig tid. Det finns problem med
            gruvdamm som sprids för vinden. Det finns problem med lakvatten
            som innehåller stora mängder radioaktivitet och som måste hållas
            avskilt från människor och miljö under lång tid framöver.
          </note>
          <note>
            Avfallet innehåller 100 becquerel per gram. I Sverige går gränsen
            för vad som måste hanteras med försiktighet, det vill säga kräver
            tillstånd vid hanteringen, enligt strålskyddsförordningen vid
            110 becquerel. Vid ungefär samma nivå betraktas resterna enligt
            lagen i Sverige som farligt avfall. Här pratar vi alltså om enorma
            mängder avfall en halv miljon ton per år som har tio gånger så
            hög radioaktivitet.
          </note>
          <note>
            Kärnkraftscykeln handlar också om det som regeringen ofta kallar
            för ekoeffektivitet. Som vi har hört är det en väldigt liten del
            av det uran som finns i berggrunden som går till kärnbränsle när
            uranmalmen utvinns. När man förädlar kärnbränslet försvinner en
            ännu större del av den energi som finns kvar. När man sedan laddar
            in kärnbränslet i reaktorerna är det bara ett par procent av energin
            i bränslet som kan användas för att producera värme. Av den värme
            som produceras i kärnkraftsreaktorn är det bara ungefär en tredjedel
            som används för att producera el. Resten försvinner ut i Östersjön
            och Nordsjön i form av värme.
          </note>
          <note>
            Regeringen har pläderat hårt för ekoeffektivitet inom Europeiska
            unionen. Det är värt en extra fråga. Går den här cykeln med kärnkraft,
            som innebär ett så enormt slöseri med naturresurser, ihop med
            regeringens hållning att ha en ekoeffektiv ekonomi? För mig går
            det inte att kombinera de här två sakerna med varandra. Kärnkraften
            har ingen plats i en ekoeffektiv ekonomi.
          </note>
          <note>
            Fru talman! Det är viktigt att poängtera att uranbrytning är
            en helt annan sak än vanlig gruvbrytning. Vid uranutvinning sker
            kontinuerliga utsläpp av radioaktivitet till människor och miljö
            även vid normal drift. Det kan man se på många ställen runt om
            i världen. Dessutom medför brytningen bevisligen risker för olyckor,
            översvämningar och dammbrott. Vid de tillfällena är risken stor
            att mycket stora mängder radioaktivitet kan läcka ut och spridas
            till omgivningen.
          </note>
          <note>
            Det borde med andra ord stå helt klart för alla att uranbrytning
            inte är en verksamhet som vi borde bedriva i Sverige, och inte
            någon annanstans heller för den delen.
          </note>
          <note>
            Med anledning av de stora risker som uranbrytning leder till
            och med anledning av den oro som det här skapar runt om i landet
            skulle det vara väldigt bra att få förtydligat vad som är regeringens
            egentliga linje när det gäller uranbrytning. Som vi har hört har
            statsminister Fredrik Reinfeldt öppnat för uranbrytning i Sverige.
            Han har till och med sagt att det är logiskt att ha uranbrytning
            i Sverige med tanke på att man förlänger kärnkraftsparentensen.
          </note>
          <note>
            Jan Björklund har uttalat att han är tillfreds med att den nuvarande
            minerallagen tillåter svensk uranbrytning. För Folkpartiet, som
            tagit en så enormt stark ställning för kärnkraft, verkar uranbrytning
            närmast vara någonting ganska okontroversiellt. Frågan måste ställas:
            Är detta regeringens linje? Är det den svenska regeringens hållning
            att vi ska ha uranbrytning? Samtidigt hör man andra signaler.
            Samtidigt hör vi runt om i landet hur centerpartister, särskilt
            lokalt agerande centerpartister, försöker utmåla sig själva som
            motståndare till uranbrytning.
          </note>
          <note>
            Som vanligt när man väl börjar känna på regeringens politik visar
            det sig att man inte har någon enig politik i den här frågan heller
            när det kommer till kritan. Regeringen vill samtidigt ha och inte
            ha uranbrytning i Sverige. Beroende på vilken minister man frågar
            får man helt olika svar. Det här ger ingen vägledning för våra
            myndigheter som ska hantera de här frågorna. Det ger ingen vägledning
            för alla dem som är oroliga för att utsättas för uranbrytning
            i sitt närområde. Jag måste fråga: Finns det en möjlighet att
            få ett klart besked från regeringspartierna här i kammaren? Ska
            det eller ska det inte tillåtas uranbrytning i Sverige?
          </note>
          <note>
            Fru talman! Även Centerpartiets inställning till uranbrytning
            måste belysas lite närmare. Den är minst sagt oklar. Centerpartiet
            försöker på många platser utmåla sig som motståndare till uranbrytning.
            Inför valet 2006 sade man i en enkät som Naturskyddsföreningen
            ordnade mycket tydligt ja till ett totalt förbud mot uranbrytning
            i Sverige. Men när det väl kommer till kritan och när frågorna
            kommer upp till hantering i riksdagen är man inte beredd att ta
            några steg alls för att genomföra den politiken.
          </note>
          <note>
            På centerstämman i Örebro fattades beslut om att man skulle se
            över minerallagen för att bland annat stärka kommunernas möjligheter
            att agera tidigare. På Centerpartiets hemsida kan man fortfarande
            läsa: Centerpartiet vill genomföra en översyn av minerallagen
            för att pröva möjligheten att stärka det kommunala medinflytandet
            redan i projekterings- och provborrningsskedet. Det är någonting
            som vi mycket väl kan ställa oss bakom. Som politiskt parti kan
            man inte bara tycka saker på partistämmor och på hemsidor. Om
            man vill vara en trovärdig röst i politiken måste man också följa
            upp stämmobeslut genom att rösta för dem i riksdagen. Därför blir
            man minst sagt förvånad när det visar sig att Centerpartiet inte
            alls tänker rösta som den egna stämman gjorde.
          </note>
          <note>
            Vi har nu ett antal motioner från centerpartistiska ledamöter,
            nio stycken, om att just öka det kommunala inflytandet vid uranprospektering.
            Vi har yrkat bifall till dem. De rödgröna partierna har hjälpt
            Centerpartiets ledamöter att genomföra det egna stämmobeslutet.
            Det enda som krävs nu är att centerpartisterna själva också röstar
            för dessa motioner. Det är nu som Centerpartiet prövas i praktisk
            handling. Kommer man att värna beslutet från den egna stämman
            eller kommer man att offra partilinjen och rösta nej till sina
            egna motioner? Menar man vad man säger eller är det bara tomma
            ord? Nu är det upp till bevis.
          </note>
          <note>
            Det behövs väldigt tydliga besked från politiken. Tittar man
            på de uttalanden som kommer från de stora urangruvsindustrierna
            runt om i världen är det väldigt tydligt att de har en helt annan
            bild av den svenska mineralpolitiken än vad vi ibland får höra
            från politiskt håll här i kammaren.
          </note>
          <note>
            Jag gick alldeles innan den här debatten började in på Mawson
            Industries hemsida. Det är ett av de största gruvbolagen i världen.
            På förstasidan har de ett dokument som kallas Uranium in Scandinavia
            . Under en svensk flagga kan man klicka in sig och se att fantastiska
            möjligheter finns för uranbrytning i Sverige. Man pratar om att
            den politiska attityden när det gäller uranbrytning har skiftat,
            och man hänvisar till att regeringen har öppnat för fortsatt kärnkraft
            och fortsatt uranberoende i Sverige och att man inte har fått
            några tydliga besked om att uranbrytning skulle vara illegalt.
            Tvärtom, säger man ordagrant, behandlas uran som andra mineraler,
            och det finns inget förbud mot uranbrytning i Sverige.
          </note>
          <note>
            Fru talman! Vi rödgröna partier har tvärtemot den här regeringen
            en enig linje om uranbrytning. Vi vill inte att uran ska brytas
            i Sverige. Vi vill också genomföra de förändringar som är nödvändiga
            för att någon uranbrytning inte ska komma till stånd.
          </note>
          <note>
            För att ge Sveriges kommuner större makt i frågor om uranprospektering
            vill vi öka kommunernas möjlighet att påverka redan när beslut
            ska fattas om provborrning efter uran inom kommunen. Vi anser
            också att provborrning av uran ska göras tillståndspliktigt enligt
            miljöbalken så att man gör en riktig miljöprövning redan innan
            man börjar borra och ta upp de här giftiga och farliga materialen.
          </note>
          <note>
            Vi tycker att politik inte kan bli tydligare än så här. Om man
            vill vara säker på att det inte ska bli några urangruvor i Sverige
            måste man rösta fram en rödgrön regering. Alternativet är otydlighet
            och oklara besked.
          </note>
          <note>
            Fru talman! Som jag sade inledningsvis handlar den här frågan
            inte bara om brytning av uran. Den handlar i grunden om ifall
            vi ska gå mot ett energisystem som baseras på förnybara energikällor
            som vind, sol och vatten, som vi rödgröna vill, eller om vi tvärtom,
            som Moderaterna, Folkpartiet, Centerpartiet och Kristdemokraterna
            vill, ska bygga fast oss i en ohållbar energikälla som både kräver
            storskalig uranbrytning med svåra miljökonsekvenser och som producerar
            stora mängder livsfarligt radioaktivt avfall.
          </note>
          <note>
            Hur man röstar i den här frågan om uranbrytning i Sverige kommer
            att vara den första stenen i bygget av framtidens energisystem.
            Jag hoppas att riksdagen när det här kommer upp till omröstning
            väljer den säkra och hållbara stenen i stället för den radioaktiva.
          </note>
          <note>
            Fru talman! Jag står bakom samtliga Miljöpartiets reservationer,
            men jag vill för tids vinnande yrka bifall bara till den rödgröna
            reservationen nr 2.
          </note>
          <note>
            I detta anförande instämde Tina Ehn och Karin Svensson Smith
            (båda mp).
          </note>
          <note type="speaker">
            Anf. 113 CARL B HAMILTON (fp):
          </note>
          <note>
            Fru talman! Jag vill börja med att yrka bifall till utskottsmajoritetens
            ställningstagande.
          </note>
          <note>
            Sverige är historiskt och i en europeisk jämförelse ett betydande
            gruvland. Vi har flera stora gruvor, vi har stora fyndigheter,
            vi har ett utbildningssystem som är inriktat på gruvnäringen,
            vi har en infrastruktur som byggts för gruvnäringen och vi har
            människor, bygder och jobb som blomstrat genom gruvnäringen. Ska
            det motarbetas?
          </note>
          <note>
            Frågan är inte om Sverige håller på att få en gruvfientlig opposition
            utan hur gruvfientlig den redan har blivit framför allt genom
            Miljöpartiets ökade inflytande över Socialdemokraterna och Vänsterpartiet.
          </note>
          <note>
            Gruvdrift ger inkomster för enskilda människor och företag. Det
            ger också skatteinkomster för det offentliga, och det ger jobb
            inte minst i regioner som har arbetsmarknadsproblem i övrigt.
          </note>
          <note>
            Gruvdrift i Sverige är noga reglerad och miljökontrollerad genom
            minerallag, miljöbalk och kärntekniklag. Det fungerar väl, och
            regeringen följer noga lagarnas tillämpning. Särskilt strikta
            bestämmelser finns vad avser uran.
          </note>
          <note>
            Beträffande uran finns dessutom en klockren kommunal vetorätt
            mot brytning om kommunfullmäktige i den aktuella kommunen så skulle
            besluta. Det har inte nämnts hittills, men det är ju värt att
            påpeka efter de uttalanden som har gjorts.
          </note>
          <note>
            Vi vill alltså inte ha några förändringar i lagarna. Vi vill
            inte ändra den kommunala vetorätten. Vi på regeringssidan följer
            noga rättstillämpningen.
          </note>
          <note>
            Så till uran och prospektering. Uran går tillsammans med andra
            mineraler som koppar, järn, molybden, vanadin, silver, guld och
            så vidare. Det är ädla och ofta värdefulla mineraler. Alltså,
            det är en geologisk egenskap hos jordskorpan att om man letar
            efter värdefulla mineraler kan man inte undvika att då och då
            även stöta på uran.
          </note>
          <note>
            Oppositionen kommer, om den skulle vinna valet, att genomföra
            lagändringar som omöjliggör att uran bryts i Sverige. Lagändringar
            ska göras som är nödvändiga för att säkerställa detta principiella
            ställningstagande. Jag citerar oppositionens gemensamma särskilda
            yttrande.
          </note>
          <note>
            Vad gör då oppositionen om man till exempel stöter på uran i
            Pajalas nya järnmalmsgruva? Ja, då ska tydligen brytningen avslutas.
            Det är den kristallklara logiken och innebörden av Miljöpartiets
            ställningstagande. Såvitt jag förstår gäller även avslutad brytning
            i Pajala vid uranfynd också för Socialdemokraterna och Vänsterpartiet.
            Så tolkar jag texten i oppositionens gemensamma ställningstagande
            om att ändra lagen till förbud mot alla former av uranbrytning
            i Sverige, eller också vet inte oppositionen hur den geologiska
            verkligheten ser ut.
          </note>
          <note>
            Fru talman! Jag noterar att Miljöpartiet i sin motion N247 om
            uranprospektering skriver följande: Eftersom Sverige har beslutat
            om att avveckla kärnkraften och därför inte kan ha något eget
            intresse att i framtiden utnyttja uranfyndigheter i Sverige, så
            vore det bästa om kunskapen om fyndigheter var så liten som möjligt.
          </note>
          <note>
            Detta, fru talman, är ett förslag om en lag mot ny kunskap. Det
            bästa är om kunskapen är så liten som möjligt. Smaka på det, ärade
            ledamöter! Så lite kunskap som möjligt är det bästa.
          </note>
          <note>
            En ny tankeförbudslag föreslås alltså återigen av ett parti,
            Miljöpartiet, i Sveriges riksdag. Men det är en helt oacceptabel
            hållning i en fri och öppen demokrati, och det strider mot grundidén
            i ett öppet samhälle att stifta lagar som ska begränsa kunskap.
            En lag om att kunskapen ska vara så liten som möjligt är, fru
            talman, odemokrati. Det är en oacceptabel hållning för mig och
            för Alliansen i Sveriges riksdag att föreslå sådan lagstiftning.
          </note>
          <note>
            Fru talman! Oppositionen föreslår att all prospektering och utvinning
            av uran helt ska förbjudas. Hur ska det gå till? Alla bergarter
            innehåller, som jag har nämnt, mer eller mindre uran. Finns det
            då en skillnad i denna fråga mellan Socialdemokraterna och Miljöpartiet?
            Svårigheten i oppositionens hållning blir tydlig när vi ser på
            förhållandena i konkreta exempel. Låt mig ta exemplet alunskiffern
            i Viken i Jämtland. Det absolut största metallvärdet i denna skiffer
            ligger inte alls i uran, utan det ligger i vanadin som är ett
            annat mineral som är sällsynt.
          </note>
          <note>
            Skiffern kring Storsjön är förmodligen världens största vanadinförekomst.
            Vanadin kan komma att bli ett viktigt material i batterier för
            elbilar och finns redan i batterier för att lagra el från vindkraftverk
            till exempel. Dessa batterier kan bli en del av lösningen på en
            jämn elkraftsförsörjning från vindkraft och vågkraft.
          </note>
          <note>
            Skulle man inte få bryta denna skiffer i Jämtland för utvinning
            av vanadin därför att skiffern även innehåller uran? Får man bryta
            vanadin i Jämtland om oppositionen vinner valet? Finns det ett
            svar på den frågan? Det är en konkret fråga för människorna och
            företagen i den delen av Sverige.
          </note>
          <note>
            Försvårar man för prospektering missar man mineraler som kan
            ge högre inkomster, starkare kommuner och fler jobb i stora delar
            av vårt land. Förbud är Miljöpartiets politik, och partiet drar
            tydligt med sig både Vänsterpartiet och Socialdemokraterna i sin
            gruvfientliga hållning.
          </note>
          <note>
            För Norrlands och gruvnäringens skull: Beröva Miljöpartiet allt
            inflytande i dessa frågor. Gruvfacket och gruvnäringen måste vakna
            upp inför de faror som hotar vid ett eventuellt regeringsskifte.
          </note>
          <note>
            I detta anförande instämde Staffan Anger, Björn Hamilton, Maria
            Plass, Hans Rothenberg och Marie Weibull Kornias (alla m).
          </note>
          <note type="speaker">
            Anf. 114 PER BOLUND (mp) replik:
          </note>
          <note>
            Fru talman! Det var intressant att lyssna på Carl B Hamiltons
            anförande även om det inte hade särskilt mycket med verkligheten
            att göra. Det kan man beklaga.
          </note>
          <note>
            Jag trodde att det var tydligt för alla som läst vår reservation
            vad vi egentligen beslutar om och vad vi yrkar på. Det är inte
            ett förbud mot prospektering. Det är ingenting av det som Carl
            B Hamilton påstår. Jag vill uppmana alla som lyssnar på debatten
            och är intresserade av frågan att läsa på för att se vad det handlar
            om och inte ta Carl B Hamiltons ord för sanning, för den ligger
            långt från det han sade.
          </note>
          <note>
            Vi är överens om att i lagstiftningen införa att vi inte ska
            ha någon brytning av uran i Sverige. Vi har sett vad uranbrytning
            leder till runt om i världen, och vi vill inte att det ska bli
            följden i Sverige. Vi vet att det har svåra miljökonsekvenser
            och svåra hälsokonsekvenser och att det alltså är en mycket riskabel
            verksamhet.
          </note>
          <note>
            Självklart innebär det inte att vi säger nej till mineralbrytning
            över huvud taget eller till gruvnäringen i Sverige. Det är ett
            uppseendeväckande påstående som det inte ligger någon som helst
            sanning i.
          </note>
          <note>
            När man söker tillstånd för att leta och utvinna mineraler anges
            tydligt vilket mineral man har som förstahandsintresse. Bara sedan
            2005 har 178 undersökningstillstånd med förstahandsintresse av
            uran getts i Sverige. Det visar att det finns ett stort intresse
            från uranindustrin runt om i världen att söka efter uranfyndigheter
            i Sverige.
          </note>
          <note>
            Frågan är om vi ska bejaka det och skicka signalen till dessa
            bolag att visst, det är fritt fram med uranbrytning i Sverige,
            eller om vi redan från början ska vara tydliga med att vi inte
            är intresserade av att ha den verksamheten här eftersom den har
            för stora negativa konsekvenser. Det är därom frågan handlar.
          </note>
          <note>
            För oss är det inte svårt att hålla isär förstahandsintresset
            att bryta uran eller förstahandsintresset att bryta andra mineraler.
            Frågan är varför det är så svårt för Carl B Hamilton att förstå
            det.
          </note>
          <note type="speaker">
            Anf. 115 CARL B HAMILTON (fp) replik:
          </note>
          <note>
            Fru talman! Jag vill understryka att vi inte vill göra några
            lagändringar. Vi för vår del vill inte ändra det kommunala vetot.
            Vi understryker att regeringen noga följer rättstillämpningen.
          </note>
          <note>
            Jag har två frågor till Per Bolund. Om man stöter på uran i Pajala
            nya gruva som man prospekterat för järnmalm, tänker ni då avsluta
            brytningen av dessa malmer i Pajala? Får man bryta vanadin i Jämtland
            även om man vet att det också finns uran i dessa skiffrar? Det
            är konkreta frågor. Det är inte bara bludder utan konkreta frågor
            som man som beslutsfattare i Sveriges riksdag måste ställa sig.
          </note>
          <note>
            Det handlar om människor, inte minst i Pajala, som vi hört tidigare.
            Det ger fantastiska möjligheter för dem, men om man stöter på
            det som Per Bolund absolut inte vill ha, vad gör man då i Pajala?
            Stänger man gruvan, Per Bolund?
          </note>
          <note type="speaker">
            Anf. 116 PER BOLUND (mp) replik:
          </note>
          <note>
            Fru talman! Den frågan är det lätt att svara nej på. Vi tänker
            inte stänga några gruvor. Det är inte det reservationen handlar
            om för vår del. Det handlar om ifall vi ska tillåta att man öppnar
            gruvor ämnade till att utvinna uranmalm i Sverige. På det svarar
            vi nej. Vi är inte intresserade av att ha gruvor där det utvinns
            uranmalm med alla de konsekvenser som det får för miljö och hälsa
            i omgivningen. Vi tycker inte att det är en verksamhet som vi
            ska uppmuntra i Sverige.
          </note>
          <note>
            Vi tycker att det snarare är ett hot mot den positiva utveckling
            som vi ser runt om i landet, en regional utveckling med många
            andra verksamheter. Det kan handla om ekoturism eller om produktion
            av förnybar energi. Vi anser att en uranbrytning står i direkt
            motsättning till dessa intressen. Därför tycker vi att riksdag
            och regering redan nu tydligt ska signalera att vi inte tänker
            stödja en uranbrytning i Sverige.
          </note>
          <note>
            Sedan 2005 har, som jag sade tidigare, 178 undersökningstillstånd
            med förstahandsintresse för uran erhållits i Sverige. Ett antal
            internationella gruvbolag är i Sverige för att leta efter uranfyndigheter.
            Jag vill uppmana Carl B Hamilton att gå in på Mawsons hemsida,
            som jag tog upp i mitt anförande, och läsa vad man där skriver
            om uran i Skandinavien. Där framgår det ifall de tolkar den svenska
            regeringens signaler så att man inte tänker tillåta uranbrytning.
          </note>
          <note>
            Det är fullständigt uppenbart att de ser den svenska minerallagen,
            som den nu ser ut, som en öppen dörr för att kunna starta uranbrytning
            i Sverige. Därför skulle det behövas klara signaler från regeringen,
            för antingen lurar man dem som oroar sig för uranbrytning och
            dess konsekvenser när man säger att det inte kommer att ske någon
            uranbrytning eller också lurar man alla de bolag som just nu letar
            efter uran runt om i Sverige. Dessa bolag lägger ned mångmiljonbelopp
            på att söka efter uran. Skulle de lägga ned sådana resurser om
            det i verkligheten inte vore aktuellt med uranbrytning?
          </note>
          <note type="speaker">
            Anf. 117 CARL B HAMILTON (fp) replik:
          </note>
          <note>
            Fru talman! Hur kan man kalla ett kommunalt veto för en öppen
            dörr, Per Bolund? Vi vill inte avskaffa det kommunala vetot. Jag
            vill upprepa det. När man lyssnar på Per Bolund och andra får
            man intrycket att vi vill det. Det finns ingen öppen dörr. Vi
            har minerallagen, kärntekniklagen, det kommunala vetot. Alla dessa
            lagar gäller fortfarande. Vi för vår del vill inte ändra dem.
            Det är vår politik. Det är vårt klara besked.
          </note>
          <note>
            Miljöpartiet undviker den geologiskt givna egenskapen hos jordskorpan
            att om man letar efter koppar, molybden, järn etcetera stöter
            man också på uran. Det var dock ett intressant besked vi fick,
            nämligen att om man stöter på uran i järnmalmsgruvan i Pajala
            ska man fortsätta att bryta järn och uran. Det var intressant,
            Per Bolund. Det är tydligen inte hundra procents motstånd trots
            allt.
          </note>
          <note type="speaker">
            Anf. 118 KARIN ÅSTRÖM (s) replik:
          </note>
          <note>
            Fru talman! Som jag sade i mitt anförande är minerallagen kanonbra.
            Vi har en jättebra minerallag i Sverige, och vi vill inte ha förbud
            mot prospekteringar. Vi är för prospekteringar. Att Carl B Hamilton
            säger att vi vill att all prospektering ska förbjudas är frapperande.
            Det är nästan patetiskt att han uppfattar frågan på det sättet.
            Vi har varit mycket tydliga i våra anföranden.
          </note>
          <note>
            Det handlar om uranet, och då handlar det om ifall det ska få
            vara ett förstahandsval vid prospektering. Det är det man ska
            fråga sig. Vi vill se över det med anledning av den utveckling
            av prospekteringarna som vi sett i Sverige.
          </note>
          <note>
            Jag skulle vilja uppmana Hamilton att besöka SGU i Malå och titta
            på de borrkärnor som ligger där. Där finns ett jättestort bibliotek
            med borrkärnor ända från 60-talet. Där finns uran, där finns massor
            med borrstavar. När man borrar efter metaller stöter man naturligtvis
            på uranrester, men uranet ska inte vara förstahandsvalet när man
            prospekterar.
          </note>
          <note>
            Det är ohållbart att regeringspartierna är så otydliga. Självklart
            blir människor ute i bygderna oroliga över den inställningen,
            alltså om det ska förekomma uranbrytning eller ej. Jag vill att
            Carl B Hamilton från talarstolen ärligt och uppriktigt förklarar
            för väljarna om han vill ha urangruvor eller inte.
          </note>
          <note type="speaker">
            Anf. 119 CARL B HAMILTON (fp) replik:
          </note>
          <note>
            Fru talman! Jag tror att geologin framstår som oppositionens
            största fiende. Karin Åström säger att man inte vill att uran
            ska vara förstahandsvalet när en ansökan om prospektering inges.
          </note>
          <note>
            Nej, de som är ute och letar efter mineraler behöver inte ange
            att de letar efter uran. De kan ange någonting annat. När man
            är ute och letar efter ett mineral går det inte att säga: Jag
            tittar efter allt annat utom uran. Man måste ju kolla vad man
            får upp i borrkärnan och se att det inte är några radioaktiva
            problem. Det går alltså inte.
          </note>
          <note>
            Ni har kanske inte riktigt satt er in i frågan. Det tror jag
            naturligtvis inte, utan jag tror, ännu värre, att ni talar mot
            bättre vetande och säger att man kan vara ute och leta efter mineraler
            och sedan låtsas att ett mineral kan man avstå från att stöta
            på. Det är oundvikligt när man letar efter mineraler att man förr
            eller senare stöter på uran. Ni tar inte tag i frågan vad ni då
            ska göra. Om man hittar en fyndighet av vanadin eller koppar som
            också innehåller uran, får man då öppna den för provborrning eller
            brytning? Hur är det med det, Karin Åström?
          </note>
          <note type="speaker">
            Anf. 120 KARIN ÅSTRÖM (s) replik:
          </note>
          <note>
            Fru talman! Jag måste verkligen uppmana Carl B Hamilton att besöka
            SGU i Malå, få information och titta på vad som finns i gömmorna.
            Då kommer han säkert att ha en annan argumentation när vi möts
            nästa gång i talarstolen i den här frågan.
          </note>
          <note>
            Jag skulle vilja ta upp det Carl B Hamilton säger om det kommunala
            vetot. Vi är för ett kommunalt veto, självklart. Men då händer
            sådant som händer i exempelvis Boden. Bodens kommun har ett moderat
            kommunalråd. Uppe i trakterna av Harads prospekterar man efter
            uran. Det har varit väldigt oroligt i området. Där har man diskuterat
            inom fullmäktigegruppen hur man ska se på det.
          </note>
          <note>
            Bodens moderata kommunalråd var ganska snabbt ute och sade: Ja,
            det här är ganska bra. Vi får signaler från regeringen om att
            vi ska öppna upp för uranbrytning. Vi har en ny energipolitik
            där vi tycker att lösningen på energifrågorna är att satsa på
            kärnkraft. Självklart ser jag fram emot en urangruva.
          </note>
          <note>
            Så säger Bodens moderata kommunalråd.
          </note>
          <note>
            Carl B Hamilton pratar om ett kommunalt veto och om att slå in
            öppna dörrar. Ett kommunalt veto är jättebra, men man måste komma
            ihåg att majoriteter skiftar vid val. Man skiftar majoriteter
            i fullmäktigeförsamlingar. Det är självklart att vi vill, som
            vi skriver i vår reservation, se över lagstiftningen för att säkerställa
            vårt principiella ställningstagande om ett nej till uranbrytning.
            Därmed kommer frågan naturligtvis att diskuteras i en utredning.
          </note>
          <note type="speaker">
            Anf. 121 CARL B HAMILTON (fp) replik:
          </note>
          <note>
            Fru talman! Jag ska gärna åka till Malå, jag har varit på andra
            ställen och tittat på sådant här.
          </note>
          <note>
            Det är en principiellt konstig hållning, Karin Åström, att säga:
            Jag är för kommunalt veto när det kommunala vetot blir som jag
            tycker. Men när det blir som någon annan tycker, som kommunalrådet
            i Boden, då vill jag inte ha kommunalt veto.
          </note>
          <note>
            Man får välja vilket spår man ska ha. Vi tycker inte att regeringen
            ska kunna köra över en kommun, men det är det som ligger i Karin
            Åströms uttalande. Det kommunala vetot gäller inte. I sista hand
            är det regeringen som ska bestämma vad som ska göras om det lokala
            kommunalrådet inte tycker som Socialdemokraterna och oppositionen
            tycker.
          </note>
          <note>
            Det är innebörden.
          </note>
          <note>
            Jag vill upprepa så att ingen missförstår: Vi vill för vår del
            inte ändra det kommunala vetot. Vi för vår del tycker att de andra
            lagar som har nämnts här är bra som de är. Vi har en regering
            som följer detta noga.
          </note>
          <note type="speaker">
            Anf. 122 KENT PERSSON (v) replik:
          </note>
          <note>
            Fru talman! Ibland blir jag lite fundersam när jag lyssnar till
            Carl B Hamilton. Jag tror att Carl B Hamilton i replikskiften
            påstår saker och ting bara för att reta upp oppositionen så att
            det blir en debatt om någonting som vi aldrig har påstått.
          </note>
          <note>
            Gruvfientlig opposition ja, det låter sig höras. Tänk att jag
            skulle få höra det, jag som har generationer, mina föräldrar och
            fars föräldrar, som har jobbat i gruvor i min hemkommun Norberg
            och runt om i Bergslagen. Nej, givetvis är det inte fråga om gruvfientlighet.
            Jag tror inte att Carl B Hamilton lyssnade speciellt noga vad
            jag sade när jag inledde med att tala om gruvnäringens vikt för
            svensk ekonomi och utveckling till en industrination.
          </note>
          <note>
            Det här betänkandet handlar väldigt mycket om att stärka folkets
            inflytande över prospektering och provborrning. Det är vad reservationen
            handlar om. Vi vill stärka den lokala befolkningens inflytande
            i ett tidigt skede. Vi säger att vi är beredda att genomföra förändringar
            i lagstiftningen. Vi pekar inte ut vilken lagstiftning som det
            handlar om därför att vi inte är jurister, och vi vill inte ha
            något hafsverk. Vi är noga med att man använder den lagstiftning
            som är tillämplig inom det här området.
          </note>
          <note>
            Jag förstår inte varför Folkpartiet inte ser en möjlighet att
            stärka lokalbefolkningens inflytande. Ni är ju för vetorätten
            när det gäller uranbrytningen, alldeles som Vänsterpartiet är.
            Vi har en möjlighet att ytterligare stärka det demokratiska inflytandet,
            men då säger ni nej.
          </note>
          <note type="speaker">
            Anf. 123 CARL B HAMILTON (fp) replik:
          </note>
          <note>
            Fru talman! Låt mig ta upp det där med gruvfientlighet. Jag har
            läst igenom dokumenten och Miljöpartiets ställningstagande. Miljöpartiet
            är mycket mer skeptiskt än vad Vänsterpartiet och Socialdemokraterna
            är. Jag tror att det har en mycket enkel förklaring. Som någon
            har sagt här är gruvbrytning till vissa delar mycket miljöförstörande,
            inte minst dagbrotten, mindre så när det gäller underjordsgruvor.
            Det leder naturligtvis till att Miljöpartiet är mer restriktivt,
            är enligt min mening direkt gruvfientligt. Miljöpartiet har dragit
            Vänsterpartiet och Socialdemokraterna i den riktningen. Jag tycker
            att det är alldeles tydligt i den gemensamma skrivning som ni
            har åstadkommit i det här betänkandet.
          </note>
          <note>
            Jag håller med Kent Persson om att det är en helt ny inriktning
            för arbetarrörelsen och gruvarbetarförbundens politiska arv att
            man ska vara emot gruvbrytning och alla de insatser som gjorts
            och de jobb som det har gett. Men det är Miljöpartiets inflytande
            över vänstertrojkan.
          </note>
          <note>
            Beträffande det kommunala vetot blev jag väldigt orolig när jag
            hörde Socialdemokraternas företrädare tidigare här argumentera
            för att det kommunala vetot är förhandlingsbart. Det gäller bara
            så länge kommunalrådet och kommunfullmäktige fattar ett beslut
            som Socialdemokraterna tycker är det rätta beslutet. Det är inte
            en principiellt hållbar inställning. Jag välkomnar om Kent Persson
            kan bekänna sig till en mer principiell hållning vad beträffar
            det kommunala vetot.
          </note>
          <note type="speaker">
            Anf. 124 KENT PERSSON (v) replik:
          </note>
          <note>
            Fru talman! Det blir lite märkligt att man i ett replikskifte
            med mig börja diskutera Socialdemokraternas och Miljöpartiets
            hållning. Jag försöker hålla mig till vad Folkpartiet säger för
            någonting, inte vad de övriga tycker. Jag tycker att vi ska hålla
            oss till det.
          </note>
          <note>
            För att klara ut det än en gång: Det vi säger nej till, och vill
            säga nej till, är att ta ställning till förstahandsvalet. Uran
            finns i berggrunden över hela Sverige, över hela världen, i väldigt
            små mängder, i havsvatten, överallt. Det är det mineral som det
            kanske finns störst tillgång till över huvud taget.
          </note>
          <note>
            Det är förstahandsvalet som reservationen handlar om. Det är
            det vi säger nej till, det är det vi vill att befolkningen ska
            få ett större inflytande över, få möjlighet att påverka och säga
            sin mening.
          </note>
          <note>
            Det räcker heller inte med den lagstiftning vi har i dag, som
            i grunden är bra. Här handlar det om att ge den lokala befolkningen
            ytterligare inflytande. Vad tycker Folkpartiet om det? Är det
            inte bra? Borde de inte få vara med och säga sitt?
          </note>
          <note>
            Det finns en djup oro över uranprospektering och i förlängningen
            uranbrytning. Den är dokumenterad. Det är bara att åka ned till
            Ranstad och se det öppna, såriga landskapet där för att förstå
            vilka effekter det har på den fysiska miljön men också de risker
            det har i förlängningen för människor. Där får man inte bo i dag.
          </note>
          <note type="speaker">
            Anf. 125 CARL B HAMILTON (fp) replik:
          </note>
          <note>
            Fru talman! Jag tycker att det blir lite konstigt där. Som jag
            sagt tidigare tror jag att oppositionen talar mot bättre vetande.
          </note>
          <note>
            Om man vill bryta uran med dolska avsikter om vi antar att det
            finns sådana och inte vill flagga med detta, anger vederbörande
            som förstahandsval koppar, molybden eller någonting annat.
          </note>
          <note>
            Jag tycker att oppositionen lurar medborgarna genom att ge intrycket
            av att om man bara förbjuder uran som förstahandsval har man därmed
            förhindrat möjlig prospektering som skulle kunna innebära ökad
            kunskap om uran.
          </note>
          <note>
            Jag tror att vi gör varandra och hela Sverige en björntjänst
            om vi låtsas som att denna geologiska egenskap inte finns. Tittar
            man efter ett mineral kanske man också stöter på ett annat, och
            bland det andra kan det finnas uran.
          </note>
          <note>
            Det är ett grundläggande problem som finns om man ska försöka
            att formulera en lagstiftning, som ni ställer i utsikt vid valvinst.
            Det handlar om att man söker efter ett visst mineral i en miljö
            där man vet att det kan finnas fem, sex, tio olika mineraler.
            Det går inte att göra den selektionen på det sätt som det sägs
            här.
          </note>
          <note>
            Fru talman! Avslutningsvis vill jag säga att jag inte var rörd
            utan närmast illa berörd av de krokodiltårar som inte Kent Persson
            men andra spillde över de centerpartistiska motionärerna. Jag
            tycker att det var ovärdigt.
          </note>
          <note type="speaker">
            Anf. 126 STAFFAN ANGER (m):
          </note>
          <note>
            Fru talman! Jag vill börja med att yrka bifall till utskottets
            förslag i betänkande NU14.
          </note>
          <note>
            Sveriges mineraler och skogar är bakgrunden till att Sverige
            relativt tidigt kunde bli ett industrisamhälle när vi förädlade
            mineraler och skog. De gamla bruken var början på vår industrialiserade
            tid. Ett flertal produkter kunde utvecklas och ingå i en mängd
            produkter som Sverige exporterade.
          </note>
          <note>
            I samband med att globaliseringen började kom en hel del av de
            standardprodukter som Sverige sålde på export att möta mycket
            hård konkurrens av produkter från exempelvis Kina och Indien.
            Det blev inte längre lönsamt att producera dessa produkter i Sverige,
            utan produktionen flyttades till låglöneländer.
          </note>
          <note>
            Sverige fick fortsätta att produktutveckla och ta fram produkter
            med högre added value för att konkurrera. Det har vi lyckats väldigt
            bra med. Exporten utgör i dag 54 procent av vår bruttonationalprodukt.
            Det gäller verkligen att se till att vår export fungerar från
            Sverige för att vi ska kunna behålla vårt välstånd.
          </note>
          <note>
            Fru talman! Vad gäller mineraler och export av dessa från Sverige
            har det kommit mycket nytt och intressant som ger flera tusen
            jobb i Sverige. Exempelvis är järnmalm en bristvara i Kina där
            50 procent av världens stålproduktion ägt rum. Man har mycket
            snabbt de senaste tio åren byggt upp en världsindustri för stål.
          </note>
          <note>
            Kina behöver mycket stor import av järnmalm nu och i framtiden.
            Men det gäller även andra mineraler. Det har lett till att priserna
            på mineraler har gått upp. Med största sannolikhet kommer de att
            öka under kommande år.
          </note>
          <note>
            Det är därför nu ett utmärkt tillfälle att bygga ut järnmalmsproduktionen
            i Sverige. Det gäller speciellt i de områden där vi har hög arbetslöshet.
            Men det gäller också att bygga ut produktion av andra mineraler.
          </note>
          <note>
            Sverige är ett mineralrikt land. Det är full fart med mineralprospekteringen,
            vilket är utmärkt. Vi ska kunna få tillväxtmöjligheter i produktion
            och export av inte bara järnmalm utan också koppar och andra mineraler.
          </note>
          <note>
            LKAB kör åter med full kapacitet och planerar att starta upp
            tre gruvor. Pajalaprojektet med produktion av järnmalm som innebär
            en total investering på 4 miljarder är på gång och är ett lönsamt
            projekt.
          </note>
          <note>
            Fru talman! Jag har sett kalkylerna. Det ser väldigt lovande
            ut. Företaget Northland Resources är berett att investera, och
            detta ger direkt 1 000 jobb i Pajalaområdet. Det är toppen. Det
            kan inte bli bättre. Men det gäller att vi fortsätter med vår
            prospektering och tillåter utländska och även svenska företag
            att komma in och kolla vad vi har.
          </note>
          <note>
            Dannemoragruvan kommer förmodligen att startas åter när man har
            tömt allt vatten ur gruvan. Andra nya projekt utvärderas just
            nu och även gamla gruvor. Ett antal guldgruvor kommer förmodligen
            också att öppnas.
          </note>
          <note>
            Sverige är verkligen ett mineralrikt land. Vilka möjligheter
            har vi inte att på sikt utöka vår produktion här i Sverige inte
            bara av järnmalm utan också av andra mineraler. Men det kräver
            att vi fortsätter att prospektera.
          </note>
          <note>
            I början av 2005 beslutade riksdagen om omfattande ändringar
            av minerallagen för att förbättra kontakten mellan prospektörerna,
            gruvnäringen och markägarna. Det infördes också en så kallad mineralersättning
            från koncessionshavaren till markägarna för att öppna för en bättre
            balans mellan exploatör och markägare.
          </note>
          <note>
            Enligt grundlagen är varje medborgares egendom tryggad utom när
            det krävs för att angelägna allmänna intressen ska tillgodoses.
            Att bryta mineral kan anses vara ett sådant intresse. För Alliansens
            del ser vi ingen som helst anledning att ändra minerallagen. Den
            fungerar väl som den är utformad.
          </note>
          <note>
            Vad gäller prospektering av uran sker detta på så sätt att man
            samtidigt får information om andra metaller, exempelvis järn,
            koppar och guld. Det är därför av stor vikt att vi fortsätter
            att godkänna uranprospektering för att få veta var andra viktiga
            mineraler finns.
          </note>
          <note>
            Det finns många potentiella områden i Sverige som ännu inte undersökts
            för eventuella mineralförekomster. Det är utmärkt att bergmästaren
            ger godkännande för uranprospektering då information erhålles
            även för andra metaller.
          </note>
          <note>
            Vad gäller prospektering av uran har kommunen inte något veto
            för att förhindra detta. Däremot har kommunen veto vad gäller
            om uranbrytning ska påbörjas. Detta kommunala veto är solklart.
            Det stoppar en produktion även om regeringen tidigare godkänt
            brytning av uran.
          </note>
          <note>
            Kommunen kan alltså helt stoppa brytning, vilket naturligtvis
            är bra om kommuninvånarna är oroliga för att få brytning av uran
            inom kommunens område. Uranbrytning får naturligtvis inte ske
            utan utfärdade tillstånd enligt minerallagen, miljöbalken samt
            kärntekniklagen. Det är väldigt viktigt att dessa kontrollstationer
            finns.
          </note>
          <note>
            Fru talman! Man blir förvånad. Oppositionen har nu ändrat sin
            politik och lovar väljarna att föra en politik där uranbrytning
            förbjuds om man vinner valet i höst. Oppositionen kommer också
            att förbjuda prospektering av uran, vilket innebär att Sverige
            går miste om en hel del möjligheter och kunskap om andra mineral
            som zink och koppar som i dag kommer fram vid uranprospektering.
          </note>
          <note>
            När det gäller våra stora bolag LKAB och Boliden är det bara
            att konstatera att det är välskötta bolag. LKAB har fattat mycket
            stora beslut att gå ned på ny brytningsnivå, vilket kostar 12
            miljarder kronor. Man har också beslutat att flytta en del av
            staden Kiruna eftersom järnmalm finns under staden, och detta
            kostar också 12 miljarder kronor.
          </note>
          <note>
            Boliden fortsätter också att investera. Därtill kommer en fyramiljardersinvestering
            i Pajalaområdet. Med de prishöjningar på järnmalm som kommer på
            grund av brist på järnmalm i Kina torde dessa investeringar bli
            lönsamma.
          </note>
          <note>
            Staten fortsätter också att arbeta med mineraljakt, exempelvis
            i de fem Norrlandslänen, vilket är mycket viktigt.
          </note>
          <note>
            Likaså arbetar projektet Bergskraft i Bergslagen för att söka
            mineraler och få fram ny industri. Det gäller att få fram ny industri
            när vi sitter på dessa mineraler i Sverige.
          </note>
          <note>
            Man kan inte säga annat än att om vi i Alliansen får förnyat
            förtroende av väljarna ser det väldigt ljust ut för Sverige som
            mineralland. Vi kommer att skapa många nya jobb i Sverige.
          </note>
          <note>
            Fru talman! Tyvärr har Socialdemokraterna vikt sig för Miljöpartiet
            när det gäller mineralpolitiken. Man vill minska gruvverksamheten
            i Sverige. Vad säger gruvfacket om detta? Det är en dålig arbetsmarknadspolitik.
          </note>
          <note type="speaker">
            Anf. 127 PER BOLUND (mp) replik:
          </note>
          <note>
            Fru talman! Det var många missförstånd i Staffan Angers anförande,
            antingen med flit eller för att han inte har satt sig in i frågan
            tillräckligt mycket. Uranprospektering pratar Staffan Anger om
            att vi skulle vara emot. Kan Staffan Anger peka på den punkt i
            vår reservation där vi säger att vi inte vill ha uranprospektering
            så skulle det vara väldigt bra. Det finns nämligen ingen sådan.
            Uranprospektering är inte uppe till beslut när riksdagen fattar
            beslut om den här frågan i morgon. Därför tycker jag att vi borde
            kunna lämna den, för den har inte med det här riksdagsbeslutet
            att göra.
          </note>
          <note>
            Staffan Anger ägnar nästan hela sitt anförande åt att tala om
            hur bra det är med gruvindustri. Det tycker jag är fine . Men
            frågan måste ställas om all gruvindustri är av godo alltid. Det
            är lite av det som lyser igenom i Staffan Angers anförande.
          </note>
          <note>
            Fredrik Reinfeldt har ju öppnat för att uranbrytning skulle kunna
            ske i Sverige. Det är ett tydligt uttalande. Han till och med
            säger att det är logiskt att man utvinner uran i Sverige eftersom
            vi har kärnkraft och nu ska fortsätta att driva kärnkraftsverksamhet
            i Sverige. Jag tycker att det är väldigt intressant. Det skulle
            vara intressant att höra vad Staffan Anger anser om den frågan.
            Tänker Staffan Anger ställa sig bakom det ställningstagande som
            statsministern har gjort, att det vore bra för Sverige att ha
            uranbrytning?
          </note>
          <note type="speaker">
            Anf. 128 STAFFAN ANGER (m) replik:
          </note>
          <note>
            Fru talman! Det är klart att det är allvarligt när Miljöpartiet
            går till sådant angrepp, att man inte förstår att prospektering
            öppnar dörrarna för gruvverksamhet i Sverige. Man betar ju så
            att säga av det som finns i gruvorna. Det är väldigt allvarligt
            att man nekar till uranbrytning och att man för Socialdemokraterna
            bort från uranbrytning. Det leder till färre jobb. Det leder till
            mindre gruvverksamhet.
          </note>
          <note>
            Det är, som tidigare talare har sagt, en omöjlighet att kunna
            ha en aktiv prospektering därför att man kommer att stöta på uran
            även om man söker efter koppar eller om man söker efter järnmalm.
            Där har ni sett till att vi har minskat möjligheterna att få fram
            nya gruvor i Sverige. Det är väldigt allvarligt.
          </note>
          <note>
            När det gäller gruvproduktion generellt finns det så mycket regler
            i Sverige, vilket är bra, och de måste naturligtvis följas. Det
            är självklart. Om man då kan hitta en gruva som är lönsam, som
            skapar jobb, som i Pajala jag har varit uppe i Pajala och varit
            inne i gruvan och tittat är det fantastiskt bra och viktigt, även
            om det blir lite sår i naturen. Det får vi räkna med. Det får
            man också räkna med i uranbrytningen.
          </note>
          <note>
            Jag är för kärnkraft. Det är viktigt att vi har kärnkraft om
            vi ska klara näringslivet, industriproduktionen och sysselsättningen.
            Jag överlämnar med varm hand åt kommunerna att besluta. De beslutar
            självständigt om de vill ha uranbrytning eller inte, och det beslutet
            respekterar jag.
          </note>
          <note type="speaker">
            Anf. 129 PER BOLUND (mp) replik:
          </note>
          <note>
            Fru talman! Jag får tacka Staffan Anger för svaret även om jag
            inte riktigt förstår. Fortfarande hävdar Staffan Anger att vi
            är emot mineralutvinning över huvud taget på något sätt och att
            vi skulle vara emot prospektering. Jag skulle fortfarande vilja
            veta vad Staffan Anger menar. Vad är det i vår reservation som
            säger att vi är emot prospektering? Det finns inga sådana skrivningar
            i vår reservation. Att vara emot prospektering är ingenting som
            riksdagen kommer att ta ställning till i morgon. Därför tycker
            jag att det är ett sätt att förvirra den här debatten att lyfta
            fram den frågan om och om igen. Det är inte den frågan vi diskuterar.
          </note>
          <note>
            Den fråga vi diskuterar är om vi ska ha en lagstiftning som tillåter
            uranbrytning i Sverige. Där har vi från de rödgröna partierna
            tydligt tagit ställning. Vi vill inte att uranbrytning ska vara
            tillåten i Sverige. Vi vill inte att man ska kunna utvinna uran
            som förstahandsmineral i en gruva. Det tycker vi är ett väldigt
            bra ställningstagande eftersom det förhindrar väldigt svåra konsekvenser
            för miljö och hälsa i Sverige.
          </note>
          <note>
            Vi beklagar att det inte finns något sådant beslut från regeringspartiernas
            sida. Det tycker vi är väldigt skadligt. Det gör ju att det nu
            är ett stort antal bolag som är ute i den svenska naturen och
            prospekterar efter uran med syfte att starta uranutvinning i Sverige.
            Det läggs ned mycket resurser på det, och självklart vill de ha
            tillbaka de utlägg som de har gjort för att leta efter uran. Det
            är mångmiljonbelopp som man nu går in med. Självklart gör man
            den investeringen för att man sedan tänker sig att få tillbaka
            pengarna i form av utvinning av mineralet, nämligen uran.
          </note>
          <note>
            Vi tycker att det skulle vara mest renhårigt att man till dem
            som nu är intresserade av att utvinna uran i Sverige faktiskt
            ger ett klart besked. Tycker man att det är acceptabelt, vill
            man ha möjlighet att utvinna uran i Sverige eller vill man inte
            det? Vi kan bara beklaga att vi inte får något sådant besked från
            regeringspartierna. Man väljer att ducka i den här frågan. Man
            säger en sak runt om i kommunerna. Sedan säger man en helt annan
            sak i riksdagen. Det finns ingen klar och tydlig bild av vad det
            egentligen är regeringspartierna tycker.
          </note>
          <note type="speaker">
            Anf. 130 STAFFAN ANGER (m) replik:
          </note>
          <note>
            Fru talman! Det är utmärkt att de internationella företagen går
            in och prospekterar i Sverige. De investerar miljontals dollar
            i alla möjliga konstiga områden för att se efter om det finns
            mineraler. Det är jättebra.
          </note>
          <note>
            Det är klart att om man producerar uran kommer man att producera
            andra mineraler också. Producerar man andra mineraler kommer det
            även fram uran. Man kan inte rent geologiskt skilja på detta.
            Det måste vi acceptera. Det kommer att bli uranproduktion i Sverige,
            även om det är mycket små mängder.
          </note>
          <note>
            Vi har tagit upp en del uran i Sverige. Det ser inte bra ut.
            Det håller jag helt med om. Men det regleras ju i de lagar vi
            har och regleras väldigt noggrant. Detta är viktigt.
          </note>
          <note>
            Vi måste fortsätta och till och med öka prospekteringen i Sverige.
            Det är en fantastisk sits att priserna på mineraler ökar och vi
            är ett mineralland. När andra produkter, standardprodukter, bara
            lämnar Sverige för Kina, Indien och andra länder sitter vi verkligen
            på en guldgruva. Här måste vi gå fram ännu mer. Därför är Miljöpartiets
            resonemang farligt. Och det har tyvärr smittat av sig till Socialdemokraterna,
            vilket jag beklagar djupt.
          </note>
          <note type="speaker">
            Anf. 131 KARIN ÅSTRÖM (s) replik:
          </note>
          <note>
            Fru talman! Staffan Anger fortsätter, precis som Folkpartiet
            tidigare, att säga att vi vill förbjuda mineralprospektering bland
            annat. Vi har aldrig sagt något sådant. Jag vill åter klargöra
            att vi är för mineralprospektering. Det är bra. Det utvecklar
            gruvnäringen. Något annat gäller inte. Vi är alltså för mineralprospektering.
            Däremot gillar vi inte utvecklingen av uran och dessa prospekteringar.
            Jag skulle vilja säga att det verkar som om Anger tillsammans
            med förre kollegan Hamilton vill klistra på väljarna någon sorts
            uppfattning att vi över huvud taget inte skulle vara för minerallagstiftning.
            Så är det inte.
          </note>
          <note>
            Vi säger däremot, som vi har gjort under lång tid, nej till urangruvor.
            Där har vi alltid varit väldigt tydliga. Det är den frågan vi
            vill ställa till regeringens företrädare, eftersom det är väldigt
            spretigt när det gäller den uppfattningen. Jag tycker faktiskt
            att ni är skyldiga väljarna ett svar, Staffan Anger. Vill ni ha
            urangruva eller ej?
          </note>
          <note>
            Centern är väldigt tveksamt. Folkpartiet vet man efter dagens
            inlägg inte hur de står i den frågan. Man lutar sig bara mot minerallagstiftning.
            Moderaterna har jag inte uppfattat så tydligt ännu.
          </note>
          <note>
            Det är otroligt viktigt att ni ger väljarna ett tydligt besked.
            Väljarna är oroliga. Vi har tillsammans med de rödgröna gett tydliga
            besked. Vi säger nej till urangruvor.
          </note>
          <note type="speaker">
            Anf. 132 STAFFAN ANGER (m) replik:
          </note>
          <note>
            Fru talman! Jag begriper inte att det ska vara så svårt att förstå
            geologi och hur mineralerna hänger ihop. Karin Åström som kommer
            från det vackra Överkalix, nära Pajala, måste ha varit med om
            tester, provborrningar och annat. Det är bara att konstatera att
            om man ska borra efter uran kommer det fram andra ämnen, till
            exempel koppar och zink. Det är bra. Då får man se detta, och
            det ger ett värde. Värdet beror på dels fyndighetens storlek,
            dels priset. Nu går priset upp på alla mineraler, framför allt
            järnmalm. Det blir mer och mer värdefullt, och det skapar mer
            och mer sysselsättning.
          </note>
          <note>
            När jag var i Pajala blev jag glad när jag såg de insatser som
            har gjorts. Jag ställer samma fråga som Hamilton ställde här.
            Vad händer om man får fram uran vid brytningen av järnmalm i Pajala?
            Ska ni stänga gruvan? Hur ska ni klara av detta med uran? Det
            går inte att skilja ut bitarna.
          </note>
          <note>
            Vi är för kärnkraft. Jag har jobbat i industrin i hela mitt liv.
            Jag vet hur viktigt det är med billig energi. Men jag måste ställa
            en fråga till Socialdemokraterna: Hur kan ni klara att ha en sådan
            kärnkraftspolitik som ni nu för och politik när det gäller brytning
            av uran när ni har facket emot er? De vill ha kärnkraft. Metall,
            Pappers och Gruvfacket vill ha det. Halva partiet vill ha kärnkraft.
            Då borde ni också vara positiva till uranbrytning.
          </note>
          <note type="speaker">
            Anf. 133 KARIN ÅSTRÖM (s) replik:
          </note>
          <note>
            Fru talman! Jag ska kort korrigera dig, Staffan Anger. IF Metall
            med dess ordförande Stefan Löfven är med oss i den energiöverenskommelse
            vi har gjort tillsammans med Vänstern och Miljöpartiet. IF Metall
            står bakom vår energiuppgörelse.
          </note>
          <note>
            Det är därför att jag kommer från det område jag gör som jag
            kan frågorna bra. Jag har levt med gruvnäringar runt husknuten.
            Det är självklart att jag kan och är insatt i frågan.
          </note>
          <note>
            Då det gäller uran har man fortfarande efter år av forskning
            inte kommit fram till någon sorts säker metod för hur man ska
            hantera uran. Det är fortfarande så pass farligt för miljön, mänskligheten,
            djur etcetera. Det är de beskeden vi ser fram emot.
          </note>
          <note>
            Det här gäller fortfarande energipolitik och er inställning till
            kärnkraft. Kärnkraft hänger naturligtvis ihop med uranbrytning.
            De hänger ihop från första borrhålet vid provborrning till slutstationen,
            det vill säga avfallet som kommer från kärnreaktorerna. De hänger
            ihop. Den kedjan är faktiskt inte säker i dag.
          </note>
          <note>
            Fortfarande är du väljarna svaret skyldig. Vill du ha urangruva
            eller ej? Du har inte varit riktigt tydlig i den frågan.
          </note>
          <note type="speaker">
            Anf. 134 STAFFAN ANGER (m) replik:
          </note>
          <note>
            Fru talman! Jag har hört Metallordföranden prata om att han vill
            ha kärnkraft. Det har jag hört flera gånger, både i tv och direkt.
          </note>
          <note>
            Ni är delade i frågan om kärnkraft, Karin Åström. Fackföreningsrörelsen
            vill ha kärnkraft eftersom det är enda möjligheten att få låga
            energikostnader och långsiktiga investeringar. Det innebär självklart
            inte att vi inte vill ha vindkraft, solkraft, vågkraft och så
            vidare. Vi vill ersätta de tio reaktorer som finns med kärnkraft.
            Det är oerhört viktigt för de långa investeringstider som behövs
            i svensk industri.
          </note>
          <note>
            Personligen har jag inget emot att det blir en urangruva i Sverige,
            men det är inte jag som bestämmer utan det är kommunerna som bestämmer.
            Vi vet hur uranproduktion går till. Det är inget nytt. Det finns
            i Kanada, Australien, Kazakstan och Namibia. Det är inga konstigheter.
            Det viktiga här är att vi har ett kommunalt veto. Säg att ni hittar
            uran i Pajala. Då är det dina vänner i Pajala kommun som fattar
            beslut. Det är helt riktigt.
          </note>
          <note>
            Vi ser fram emot att vinna valet och se till att vi kan öka prospekteringen
            i Sverige och skapa fler jobb när så många jobb försvinner utomlands.
            Alla standardprodukter försvinner. Det är bara att acceptera detta.
            Råvaran, de fyndigheter vi sitter på, är en bas för Norrland.
            Du kommer ju från Överkalix. Det är fantastiskt. Det är fråga
            om tusen jobb i Pajala. Underbart!
          </note>
          <note type="speaker">
            Anf. 135 KENT PERSSON (v) replik:
          </note>
          <note>
            Fru talman! Det var lite klargörande att här på slutet lyssna
            på Staffan Anger: Kärnkraft är lika med uranbrytning. Ja, det
            var det jag försökte säga i mitt anförande, nämligen att kärnkraft
            och uranbrytning hör ihop och att Staffan Anger och, antar jag,
            Moderaterna kan tänka sig uranbrytning i Sverige.
          </note>
          <note>
            Staffan Anger pratar om vikten av det kommunala vetot. Jag delar
            uppfattningen att det är bra att det finns ett kommunalt veto.
            Varför inte även utöka det till att gälla prospektering och provborrning
            efter uran? Varför inte låta lokalbefolkningen få säga sitt när
            det gäller de två frågorna, att öka demokratin, känna delaktighet
            i en process som ska leda framåt? Det är vad reservationen från
            vår sida handlar om inte något annat.
          </note>
          <note>
            Varför är inte Moderaterna beredda, Staffan, att verka för att
            ge människor ytterligare möjligheter att påverka en så viktig
            fråga som eventuell prospektering efter uran?
          </note>
          <note type="speaker">
            Anf. 136 STAFFAN ANGER (m) replik:
          </note>
          <note>
            Fru talman! Jag sade inte att kärnkraft innebär uranbrytning
            i Sverige. Jag sade att kärnkraft innebär uranbrytning någonstans
            i världen. Det finns många länder som bryter uran med bra säkerhet.
            Jag nämnde länder som Kanada, Australien, Namibia, Kazakstan och
            så vidare.
          </note>
          <note>
            Jag vill ändå hävda att min personliga uppfattning är att man
            kan bryta uran i Sverige, men det innebär inte att jag säger att
            hela partiet eller hela Alliansen står bakom det.
          </note>
          <note>
            Nu får jag kontra lite grann mot en tidigare talare. Jag har
            jobbat i Lamcoprojektet i Liberia med gruvor. Jag har prospekterat
            och kalkylerat gruvor runt om i världen. Jag har varit runt en
            hel del. Mineral som råvara utgör en fantastisk möjlighet att
            klara välfärden, att skapa jobb i områden där det är besvärligt.
            Om jag minns rätt har antalet anställda i Pajala minskat från
            12 000 till 6 000 rätta mig om jag har fel. Här finns en fantastisk
            möjlighet att komma tillbaka.
          </note>
          <note>
            Det innebär att man investerar. Det finns säkert andra områden
            i Sverige där man också kan klara investeringarna, om man bara
            får fortsätta att prospektera. Det är beklagligt att Vänstern
            och Miljöpartiet framför allt Miljöpartiet driver socialdemokratin
            in i en situation där man inte tar till vara de resurser som finns.
            Det är helt fantastiskt.
          </note>
          <note>
            Vi ska ha klart för oss att vi står inför en ny industriell period
            här. Vi har tappat många industrier, och vi behöver gruvnäringen.
            Vi vill investera mera, och det är områden som verkligen behöver
            arbetskraft.
          </note>
          <note type="speaker">
            Anf. 137 KENT PERSSON (v) replik:
          </note>
          <note>
            Fru talman! Jag vet inte hur många gånger jag ska behöva upprepa
            detta. Har vi sagt att prospektering ska förbjudas? Vi säger nej
            till prospektering av uran, och vi vill att det ska finnas ett
            folkligt inflytande när det gäller brytning av uran. Prospektering
            är vi givetvis inte emot.
          </note>
          <note>
            När bergmästaren får en ansökan tittar bergmästaren på förstahandsvalet.
            När förstahandsvalet är uran ska också lokalbefolkningen få säga
            sitt. Det är vad reservationen handlar om. Det är inget konstigt
            med det. Jag har noterat att Staffan Anger inte har svarat på
            den enkla frågan: Varför inte tillåta lokalbefolkningen att säga
            sitt när det gäller prospektering efter uran? Det är en fråga
            som jag tycker att det vore intressant att få svar på.
          </note>
          <note>
            I övrigt delar jag väldigt mycket av det som Staffan Anger sade
            om gruvnäringens vikt och möjligheter i Sverige framöver. Det
            är sant. Men vi ska veta att traditionell gruvnäring, med järnmalm
            och andra mineraler, också medför stora miljöproblem. Jag vet
            det, för jag kommer från en ort med mycket stark gruvtradition
            och har sett och upplevt miljöproblemen in på bara skinnet när
            gruvnäringen var som mest aktiv i Norberg. Det är miljöproblem
            som lever under lång tid, under flera generationer, därför att
            det sker en urlakning av tungmetaller som sedan försvinner ut
            i vattnet. När det gäller uran är det sju gånger värre, för det
            blir bestående miljöproblem över väldigt lång tid.
          </note>
          <note type="speaker">
            Anf. 138 STAFFAN ANGER (m) replik:
          </note>
          <note>
            Fru talman! Ja, det är riktigt att det blir sår i naturen när
            man tar fram mineraler. Men vi ska också ha klart för oss att
            den lagstiftning vi har i Sverige är den tuffaste i världen. De
            lagar vi har, också när det gäller urantillverkning, är väldigt
            tuffa. Det gör att det kommer att kosta mycket mer pengar att
            investera i dessa områden än det skulle kosta i andra länder.
          </note>
          <note>
            Men när nu stora internationella företag vill gå in och investera
            och vill söka mineraler är det konstigt om de inte får göra det
            när de ska säga nej till uran som förstahandsval. De är ju inte
            dumma, utan de räknar med att se hur mycket koppar och zink det
            finns och gör analyser av det också. De tittar inte bara på uran.
            Det är en psykologisk effekt. Om vi skulle säga nej till uranprospektering
            sprider det sig naturligtvis till de bolag som investerar.
          </note>
          <note>
            När det sedan gäller den kommunala demokratin kan jag bara säga
            att det är ett utmärkt tillfälle för dem att säga nej till uranbrytning
            om de inte vill ha det. Om de är oroliga ska de naturligtvis inte
            säga ja till det.
          </note>
          <note>
            Sedan har vi kärnkraften, som jag måste säga några ord om. Det
            försvinner väldigt mycket industrier.
          </note>
          <note>
            (TREDJE VICE TALMANNEN: Det här handlar om mineralpolitik och
            inte om energipolitik.)
          </note>
          <note>
            Okej. Jag vill bara säga att jag gillar kärnkraften.
          </note>
          <note type="speaker">
            Anf. 139 JAN ANDERSSON (c):
          </note>
          <note>
            Fru talman! Gruvdriften är en viktig del av svensk basindustri.
            Det har sagts av de flesta talarna i den här debatten. Den utförs
            dessutom ofta i bygder där det finns behov av basindustrin för
            att hålla sysselsättningen på en bra nivå.
          </note>
          <note>
            För ett antal år sedan var gruvnäringen närmast utdömd. Under
            senare år har vi sett en fantastisk utveckling när det gäller
            sysselsättning och investeringar.
          </note>
          <note>
            Som centerpartist vill jag börja med att slå fast att vi ser
            värdet av en fortsatt stark gruvindustri i vårt land. Det är en
            viktig signal att skicka både till väljarna i dessa bygder och
            till dem som ägnar sig åt prospektering och gruvdrift och därmed
            funderar över investeringar i den här sektorn.
          </note>
          <note>
            Samtidigt som gruvdriften ger jobb och tillväxt finns det ett
            antal miljöproblem som hänger ihop med gruvdriften. Vi ska ha
            tuffa miljökrav, inte bara lämna över deponierna till lokalbefolkning
            och efterkommande generationer. Vi har tuffa miljökrav i Sverige.
            Samtidigt gäller det att fortsatt ha en teknik- och metodutveckling
            som gör att vi ytterligare kan skärpa miljökraven och minska miljöpåverkan.
          </note>
          <note>
            Så till uranet. Det går att göra det lätt för sig och säga att
            uran ska vi inte hålla på med, inte i närheten. Säger man på det
            sättet har man också sagt att vi inte ska ha någon gruvdrift i
            Sverige. Det finns nämligen ingen del av den svenska berggrunden
            som inte innehåller uran i större eller mindre mängder. Det är
            inte heller så att uranet ligger för sig och andra mineraler ligger
            för sig. Jag ska inte dra skapelseberättelsen, men under årmiljardernas
            lopp har det hänt att mineralerna har hamnat lite huller om buller.
            När man lyssnar på oppositionen kan man få intrycket att de ligger
            var för sig, staplade i fyrkantiga block, färdiga att plockas
            upp eller ligga kvar.
          </note>
          <note>
            Hur vi hanterar frågan om prospektering efter uran påverkar också
            hur vi kan leta efter en massa andra metaller. I det fall vi skulle
            gå på reservationen och oppositionens förslag blir det svårt att
            överskåda konsekvenserna för svensk gruvindustri. Reservationen
            skiljer särskilt ut prospektering efter uran. Man pratar inte
            om att leta efter guld, koppar eller något annat. Det ska vara
            särskilt krångligt att få ett undersökningstillstånd för uran.
            Det får absolut inte vara förstahandsvalet.
          </note>
          <note>
            Då måste man lite lutherskt fråga sig: Vad leder detta till?
            Ja, om jag som projektör märker att det är extra knöligt när jag
            skriver uran på ansökan anger jag kanske koppar som förstahandsval.
            Jag analyserar fortfarande för att hitta uran.
          </note>
          <note>
            Följden av oppositionens förslag blir att laboratorierna flyttar
            ned i källaren. Man anger koppar, järn eller något annat, men
            man gör fortfarande analyser för att hitta uran. Och det sker
            utan att lokalbefolkning, politiker eller myndigheter har insyn.
            Betänk detta!
          </note>
          <note>
            Avslutningsvis vill jag peka på det som vi skriver i majoritetsförslaget
            när det gäller motionen om utökat lokalt och regionalt inflytande
            över prospekteringsprocessen. Där pratar vi inte bara om uranet
            utan om helheten. Vi hänvisar till att regeringen genom näringsminister
            Maud Olofsson nära följer tillämpningen av minerallagen. Vi i
            majoriteten tycker att det är ett bra svar på de motioner om det
            lokala inflytandet som behandlas i detta betänkande.
          </note>
          <note>
            Med detta, fru talman, vill jag yrka bifall till majoritetens
            förslag och avslag på samtliga motioner.
          </note>
          <note type="speaker">
            Anf. 140 PER BOLUND (mp) replik:
          </note>
          <note>
            Fru talman! Jag tolkar Jan Anderssons inlägg som att Centern
            är emot all gruvbrytning i Sverige. Anledningen är att Jan Andersson
            sade att om man är emot uranbrytning är man också emot gruvor
            över huvud taget.
          </note>
          <note>
            Vi kan titta på vad Centerpartiet sade till exempel i en enkät
            som Naturskyddsföreningen gjorde inför valet. Då frågade man alla
            partier: Vill ni förbjuda uranbrytning i Sverige? Centerpartiet
            gav ett oreserverat ja som svar på den frågan.
          </note>
          <note>
            Om Centerpartiet står fast vid att man är emot uranbrytning är
            man alltså emot all gruvbrytning i Sverige. Ska jag tolka Jan
            Andersson så att det är det som är Centerpartiets politik? Jag
            gissar att det inte stämmer.
          </note>
          <note>
            Det är tragiskt att se hur Centerpartiet har utvecklats under
            mandatperioden, hur man har haft en ståndpunkt och sedan steg
            för steg svikit den, och gått långt ifrån det man hävdade i valrörelsen.
            Nu står man här och röstar till och med emot sina egna motioner
            om att ge kommunerna större inflytande när bolag vill prospektera
            efter uran inom kommungränsen.
          </note>
          <note>
            Man röstar emot de motionerna. Man vill inte att kommunerna ska
            ha större inflytande vid prospektering efter uran. Detta är ganska
            uppseendeväckande när man före valet har svarat på Naturskyddsföreningens
            enkät och stått på gator och torg och sagt att man är emot uranbrytning.
            Nu vill man inte ens ge kommunerna mer inflytande över uranprospektering.
            Detta visar på en avgrundsvid skillnad mellan oss och Centerpartiet.
          </note>
          <note>
            Vi värnar det vi säger i valrörelsen. Vi värnar våra vallöften.
            Vi står vid vårt ord. Centerpartiet sviker de vallöften man ger,
            och man står inte vid sitt ord.
          </note>
          <note type="speaker">
            Anf. 141 JAN ANDERSSON (c) replik:
          </note>
          <note>
            Fru talman! Jag vill börja med att gratulera Per Bolund till
            att ha fått Socialdemokraterna och Vänstern att överge sina tidigare
            ståndpunkter i de här frågorna.
          </note>
          <note>
            Om Per Bolund lyssnade på början av mitt huvudanförande kunde
            han höra att vi fortsatt vill ha en livskraftig gruvnäring i Sverige,
            inte minst med anledning av att det bidrar till tillväxt i bygder
            där vi har stort behov av det.
          </note>
          <note>
            När jag lyssnade på Per Bolund tidigare fick vi tydligt besked
            om gruvan i Pajala. Om man hittar uran där kommer man inte att
            stänga den. Då är det okej. Är det så? Det är mycket konstigt
            och en dubbelmoral utan like.
          </note>
          <note>
            Om jag har tillstånd att leta efter koppar, vill Per Bolund då
            förbjuda att jag analyserar borrkärnan efter uran?
          </note>
          <note>
            Jag har alltså två frågor: Kommer ni att stänga gruvdriften om
            man hittar uran i en befintlig gruva? Och blir det förbjudet att
            analysera en borrkärna efter uran om förstahandsuppgiften om vad
            man letar efter är koppar eller guld?
          </note>
          <note type="speaker">
            Anf. 142 PER BOLUND (mp) replik:
          </note>
          <note>
            Fru talman! Jag kan väl börja med att återigen ge ett svar på
            frågan om prospektering. Jag vet inte varifrån Jan Andersson har
            fått att vi skulle vara emot prospektering. Vår reservation handlar
            inte om att säga nej till prospektering. Den handlar om jag vill
            uppmana Jan Andersson att verkligen läsa den att ge kommunerna
            ökat inflytande över prospektering inom kommungränsen. Eftersom
            Centerpartiet på sin egen stämma har tagit ett beslut om just
            detta kan jag inte förstå varför Jan Andersson är upprörd över
            att vi står fast vid denna linje, som också Centerpartiet borde
            försvara i riksdagen.
          </note>
          <note>
            Vi tycker att det borde vara rimligt att centerpartisterna röstade
            för sina egna motioner och stod fast vid stämmobeslutet. Man kan
            bli ganska konfunderad över att ett beslut har så kort verkningstid.
            Det må vara att man inte står fast vid sitt svar till Naturskyddsföreningen
            om att man inte ska ha uranbrytning i Sverige det var för tre
            och ett halvt år sedan. Men stämmobeslutet kom ju förra året,
            för bara några månader sedan! Man har redan upphört att försvara
            det. Man är inte beredd att trycka på rätt knapp i riksdagsomröstningen
            för att se till att det beslutet blir genomfört.
          </note>
          <note>
            Jag gissar att det finns ganska många centerpartister som var
            med på stämman och röstade för majoritetens linje som nu är gruvligt
            besvikna på de representanter de har i riksdagen som inte vill
            genomföra detta beslut.
          </note>
          <note>
            Jag fick också en fråga: Om man skulle hitta uran i en järngruva,
            ska man då stänga gruvan? Nej, vi vill inte stänga en järngruva.
            Vill man fortsätta att utvinna järnmalm ur gruvan ska man få göra
            det. Däremot tycker vi inte att man ska utvinna uranmalm ur gruvan.
            Vi tror inte att det är något problem att genomföra en sådan linje.
            Det är möjligt att skilja mellan uran och järn i det här fallet.
            Exemplet är också mycket hypotetiskt. Det är ju inget som är på
            väg att hända eller som man har haft problem med, att man har
            hittat uran i svenska järngruvor. Det känns som ytterligare exempel
            på att Alliansen försöker förvirra debatten.
          </note>
          <note type="speaker">
            Anf. 143 JAN ANDERSSON (c) replik:
          </note>
          <note>
            Fru talman! Jag vill börja med att konstatera att jag inte fick
            något svar på frågan om man får analysera en borrkärna efter uran
            om man har undersökningstillstånd för koppar eller guld.
          </note>
          <note>
            När det gäller vårt stämmobeslut tror jag att jag har lite bättre
            koll än Per Bolund. Vårt stämmobeslut var inte att vi ska göra
            det så knöligt att leta efter uran att man väljer att ange en
            annan metall som förstahandsval och därmed skicka ned labben i
            källaren utan insyn för medborgare, myndigheter eller politiker.
            Vi sade i stämmobeslutet att vi skulle göra en översyn av minerallagen
            för att pröva möjligheten att stärka det kommunala medinflytandet
            redan i prospekterings- och provborrningsskedet. Det begränsas
            inte bara till prospektering av uran. Vi gör inte skillnad där,
            till skillnad från vad man gör i reservationen.
          </note>
          <note>
            Med oppositionens förslag blir det extra knöligt att leta uran,
            vilket helt uppenbart leder till risken att man kommer att uppge
            en annan sökväg och göra analysen utan att folk vet om det.
          </note>
          <note>
            Jag får alltså inget svar på om man får analysera en sådan borrkärna
            efter uran. Dessutom kan jag konstatera att om man nu bryter i
            en gruva där det finns uran är det bäst att hela innehållet får
            ligga kvar i deponin.
          </note>
          <note type="speaker">
            Anf. 144 KENT PERSSON (v) replik:
          </note>
          <note>
            Fru talman! Vi ska klara ut det här. Jag antar att jag kommer
            att få en fråga: Om man nu går ut och råkar hitta uran, får man
            titta på det i sådana fall? Det går ju till på följande sätt:
            Man anger för bergmästaren vad det är man söker. Det uppger man
            som förstahandsval. Är det koppar man söker ska man ange koppar
            som förstahandsval, givetvis. Därefter tittar bergmästaren på
            det område som gruvbolaget eller prospekteringsbolaget anger som
            sökmål. Om bergmästaren utifrån sin kunskap gör bedömningen att
            det inte finns någon koppar där får man inte heller tillstånd.
            Att man skulle uppge ett annat mineral för att egentligen söka
            efter uran är rent hypotetiskt. Det skulle innebära att bergmästaren
            inte kan sitt ämbete. Så är inte fallet i Sverige i dag.
          </note>
          <note>
            Man måste hålla lite ordning på saker och ting. Det som reservationen
            handlar om är att vi vill ge ökat inflytande för lokalbefolkningen
            när förstahandsvalet uppges vara uran. Jag förstår inte varför
            inte majoriteten i Centerpartiet tycker att detta är bra. Ni hänvisar
            till vad Maud Olofsson har sagt, att man noga följer utvecklingen
            av minerallagen. Vad är det för svar, och vad betyder det?
          </note>
          <note type="speaker">
            Anf. 145 JAN ANDERSSON (c) replik:
          </note>
          <note>
            Fru talman! Det betyder att vi nära följer utvecklingen.
          </note>
          <note>
            Jag ställer frågan en gång till eftersom jag inte fick något
            svar tidigare från oppositionen. Får man analysera efter uran
            om man har tillstånd för koppar, guld eller något annat? Delar
            även Kent Persson Miljöpartiets ståndpunkt att man inte kommer
            att stänga någon gruva om det visar sig att det finns uran i malmen?
          </note>
          <note type="speaker">
            Anf. 146 KENT PERSSON (v) replik:
          </note>
          <note>
            Fru talman! Man stänger givetvis ingen gruva. Uran förekommer
            tillsammans med väldigt många andra mineraler. Det är den mest
            förekommande. Den förekommer i väldigt små mängder. Det är svaret
            på frågan.
          </note>
          <note>
            Analyserandet handlar om att undersöka vad en borrkärna innehåller.
            Det är det man gör. Och är det så att man har sökt efter koppar
            eller något annat och får upp det och ser att det även innehåller
            andra mineraler gör man givetvis en bedömning av dem också. Det
            är uppgiften. De uppgifterna ska sedan in i kartoteken och lagren
            uppe i Malå, bland annat. Detta är egentligen världsunikt. Det
            gör att vi har en bra kunskap om den svenska berggrunden, mineralerna,
            sammansättningen och så vidare.
          </note>
          <note>
            Det här handlar ju inte om det. Den här frågan och den här debatten
            handlar om reservationen, där vi vill ge lokalbefolkningen ett
            inflytande över frågan om prospektering och provborrning efter
            uran, ingenting annat.
          </note>
          <note type="speaker">
            Anf. 147 JAN ANDERSSON (c) replik:
          </note>
          <note>
            Fru talman! Jag kan bara konstatera att Kent Persson säger: Det
            kommer inte att vara något förbud mot att göra analyser i fråga
            om uran, och det är väl ett bra svar. Det viktiga är att man inte
            anger uranet som förstahandsval. Därmed är en stor seger vunnen.
          </note>
          <note>
            Så förhåller det sig inte. Man kommer fortfarande att kunna leta
            efter och analysera uran. Det är bara det att vi inte kommer att
            veta om det.
          </note>
          <note type="speaker">
            Anf. 148 KARIN ÅSTRÖM (s) replik:
          </note>
          <note>
            Fru talman! Jag blir bara ännu mer bekymrad och oroad över att
            det är så stora skillnader i hur ni tycker som regeringsföreträdare.
            Jag måste säga att jag är särskilt bekymrad över Centerns ställningstagande.
            Å ena sidan säger ni: Nja, men vi är inte för uranbrytning, och
            vi är inte för kärnkraft. Så säger man från Centerns håll. I nästa
            stund, när ni byter stol och sitter i riksdagen, säger ni någonting
            annat.
          </note>
          <note>
            Det är självklart att det blir väldigt otydligt. Vad är det som
            egentligen gäller för regeringsföreträdarna? Vad ska väljarna
            tro? Självklart blir det väldigt oroligt, inte minst för de människor
            som bor där ute. Det blir oroligt för de företag som bland annat
            vill satsa på förnybara alternativ. Det blir väldigt otydligt.
          </note>
          <note>
            Sedan skulle jag vilja säga att vår reservation egentligen inte
            handlar om prospektering. Reservationen handlar faktiskt om att
            vi vill öka det lokala inflytandet och utöka kommunens inflytande.
            Det är det som det handlar om, och det är det som vi tycker är
            bra med Centerns motioner. Vi ställer upp på det. Det är fantastiskt
            bra.
          </note>
          <note>
            Sedan kan jag inte annat än fundera över Maud Olofsson. Jag har
            ställt frågan till henne i interpellationsdebatter i kammaren
            flera gånger. Jag måste verkligen fundera över det svar Jan Andersson
            ger, att Maud Olofsson följer utvecklingen. Vad betyder det? Vad
            är hennes inställning? Vad är det som gäller?
          </note>
          <note type="speaker">
            Anf. 149 JAN ANDERSSON (c) replik:
          </note>
          <note>
            Fru talman! Karin Åström frågar: Vad är det som gäller? Nuvarande
            lagstiftning gäller. Den är tydlig. Det gäller också ett mycket
            tydligt kommunalt veto otvetydigt.
          </note>
          <note>
            När det gäller reservationen blir frågan: Gäller fortfarande
            det kommunala vetot? Om man nu lägger ett förbud på riksnivå undrar
            jag: Varför ska vi ha ett kommunalt veto? Reservationen ger inte
            intryck av att vara genomtänkt hela vägen.
          </note>
          <note>
            När det gäller prospekteringen tycker jag att det är oerhört
            viktigt att vi inte lurar folk och säger: Eftersom vi gör det
            knöligare eller förbjuder att man har det som förstahandsval kommer
            man inte att hitta, leta efter eller analysera uran.
          </note>
          <note>
            Det är att lura folk, för den borrkärna som kommer upp när man
            letar efter något annat kan definitivt analyseras i fråga om uran,
            även om det inte råkar stå som förstahandsval i ansökan.
          </note>
          <note type="speaker">
            Anf. 150 KARIN ÅSTRÖM (s) replik:
          </note>
          <note>
            Fru talman! Jag skulle verkligen vilja rekommendera också Centerpartiets
            företrädare att åka till Malå och titta på den geologiska utställningen,
            ta del av den och prata med geologerna där. Besök bergmästaren!
            De finns i Luleå och Borlänge. Ta upp frågan, vad det här handlar
            om, med honom!
          </note>
          <note>
            Bergmästaren säger att detta självklart är fullt möjligt. Om
            man plockar bort uran som förstahandsval har man löst frågan.
            Prata med kunnigt folk, Centern! Då får ni besked om vad som gäller
            i frågan.
          </note>
          <note>
            Försök inte klistra på oss att vi skulle vara emot mineralprospektering
            eller att vi försöker hämma den utvecklingen! Det går inte hem.
          </note>
          <note>
            Människor är oroade ute i bygderna, för ni är väldigt otydliga
            som regeringsföreträdare. Centerpartisterna är kanske de som är
            mest otydliga i den här frågan, eftersom ni tycker någonting annat
            när ni är ute och pratar med väljarna. Så är det. Merparten av
            centerpartisterna ute i landet är emot uranbrytning och emot utbyggnad
            av kärnkraft. Det är fakta där ute. Så var mer tydliga med vad
            ni tycker. Lev inte som en schizofren varelse genom att byta stol
            och åsikter titt som tätt!
          </note>
          <note>
            Jag vill ställa frågan igen till Centerns företrädare här: Säger
            du ja eller nej till uranbrytning?
          </note>
          <note type="speaker">
            Anf. 151 JAN ANDERSSON (c) replik:
          </note>
          <note>
            Fru talman! Jag fick inget svar av Karin Åström vad gäller det
            kommunala vetot. Möjligen fick jag inte det därför att det inte
            finns något bra svar.
          </note>
          <note>
            Den nuvarande lagstiftningen gäller. Det är ingen tvekan. Vi
            kommer att följa frågan noga.
          </note>
          <note>
            Jag tackar för den fantastiska omsorg som oppositionen har om
            Centerpartiet. Men det sätt som oppositionen har hanterat den
            här frågan på gentemot enskilda ledamöter hedrar tyvärr inte oppositionen.
          </note>
          <note type="speaker">
            Anf. 152 MIKAEL OSCARSSON (kd):
          </note>
          <note>
            Fru talman! Det råder för närvarande högtryck inom den svenska
            gruvindustrin. Inom järnmalmsområdet investerar statliga LKAB
            för fullt uppe i Kiruna i norra Sverige, och Northland Resources
            satsar på gruvor i Pajala i samma region.
          </note>
          <note>
            I Mellansverige pågår ett par mindre järnmalmsprojekt. Man vill
            återuppta produktion i gamla gruvor. Dannemora Mineral är verksamt
            i Dannemora gruva, Grängesberg Iron Ore i Grängesbergsgruvan samt
            Nordic Iron i Bergslagen.
          </note>
          <note>
            Faktum är att Sverige år 2008 svarade för 90 procent, ca 24 miljoner
            ton, av järnmalmsproduktionen i EU. Att gruvindustrin är viktig
            för sysselsättningen i norra Sverige håller nog alla här i kammaren
            med om. Men också de återöppnade gruvorna i andra delar av landet
            betyder mycket för jobbskapandet.
          </note>
          <note>
            I mitt hemlän, Uppsala län, i kommunen Östhammar, ligger Dannemora
            gruva där dräneringsarbetet avslutades i förra månaden. Dannemora
            är en liten uppländsk ort med ca 500 invånare. Den nya gruvan
            kommer att sysselsätta 140 personer, vilket förstås innebär ett
            jätteuppsving för hela bygden och en ökad framtidstro.
          </note>
          <note>
            Generellt sett är också den svenska gruvindustrin en investerare
            i mångmiljardklassen. År 2008 levererade den in vinster till svenska
            staten på drygt 10 miljarder, trots den globala ekonomiska krisen.
            Allt detta visar att gruvindustrin spelar en avgörande roll för
            Sverige som exportland.
          </note>
          <note>
            Vid brytningen av olika slags mineraler måste hänsyn tas till
            flera intressenter. Det är både prospektörer, markägare och gruvindustrin,
            men framför allt är det viktigt att ta miljöhänsyn. För mig som
            kristdemokrat innebär detta att nuvarande och kommande generationer
            ska tillförsäkras en så hälsosam och god miljö som möjligt.
          </note>
          <note>
            Detta uppnås inte genom att vi stoppar all gruvbrytning eller
            förbjuder prospektering. Det uppnås inte genom att man gör alla
            dem som i dag arbetar inom gruvindustrin arbetslösa eller genom
            att strypa de vinster som industrin bibringar den svenska statskassan.
          </note>
          <note>
            Det uppnås genom en tydlig miljölagstiftning som skyddar de svenska
            naturvärdena. En sådan har vi genom den miljöbalk som berörda
            tillståndsmyndigheter tillämpar vid sidan av den minerallag som
            prövar prospektörers förmåga och avsikt att tillvarata eventuella
            fyndigheter.
          </note>
          <note>
            Även denna minerallag präglas av ett tydligt hänsynstagande till
            miljön. I 3 kap. 3 § tredje stycket finns en bestämmelse om att
            undersökningar ska utföras så att minsta möjliga skada och intrång
            uppkommer på natur- och kulturmiljöer och annans egendom.
          </note>
          <note>
            Genom de ändringar som genomfördes i lagen år 2005 har också
            äganderätten inom denna sektor på ett tydligt sätt stärkts. En
            så kallad mineralersättning från koncessionsinnehavaren till den
            berörda markägaren har införts.
          </note>
          <note>
            Dessutom har kontakterna mellan prospektörerna, gruvnäringen
            och markägarna förbättrats avsevärt. Exempelvis ska markägarna
            få information om ansökan om undersökningstillstånd redan i ett
            tidigt skede och ges rätt att framföra sina synpunkter i samband
            med att en arbetsplan formuleras.
          </note>
          <note>
            Fru talman! När man diskuterar gruvbrytning är det ofrånkomligt
            att komma in på ämnet uran. Det har vi också gjort här i dag ett
            antal gånger.
          </note>
          <note>
            I Sverige förekommer uran i många områden i såväl urberg som
            i yngre bergarter. Halterna av uran i den svenska berggrunden
            är dock väsentligt lägre än i de stora uranproducerande länderna.
            Det innebär att de kända svenska tillgångarna är ekonomiskt mindre
            brytvärda.
          </note>
          <note>
            I Sverige får inte uranbrytning ske utan tillstånd utfärdat enligt
            minerallagen, miljöbalken samt kärntekniklagen. Dessutom ska anläggningar
            för brytning, bearbetning eller anrikning av uranhaltigt material
            tillgänglighetsprövas av regeringen.
          </note>
          <note>
            Även om regeringen säger ja till en sådan anläggning har kommunen
            slutordet. Kommunen där en uranfyndighet hittas har helt enkelt
            ett kommunalt veto.
          </note>
          <note>
            Detta veto gäller dock inte själva prospekteringen, det vill
            säga undersökningstillståndet för uran. Vid första anblicken kan
            det verka ologiskt. Varför kan kommunen säga nej till att bryta
            uran men inte till en undersökning som föregår en sådan brytning?
          </note>
          <note>
            Svaret på denna fråga är att uran visar vägen till andra fyndigheter.
            Hittar man uran är sannolikheten stor att man hittar andra mineraler
            och omvänt. Så enkelt är det.
          </note>
          <note>
            Med detta yrkar jag bifall till förslaget i propositionen och
            avslag på samtliga motioner.
          </note>
          <note type="speaker">
            Anf. 153 PER BOLUND (mp) replik:
          </note>
          <note>
            Fru talman! Som jag tidigare har nämnt i debatten gör Naturskyddsföreningen
            inför varje riksdagsval en enkät, där man till alla partier ställer
            ett antal frågor som berör miljön i allmänhet. De kan vara av
            många olika slag.
          </note>
          <note>
            I enkäten före valet 2006 om miljölöften 20072010 hade man en
            fråga om partierna ville förbjuda uranbrytning i Sverige. Som
            jag redan har varit inne på sade Centerpartiet då tydligt: Ja,
            vi vill förbjuda uranbrytning i Sverige.
          </note>
          <note>
            Även Kristdemokraterna svarade ett tydligt ja på den frågan.
            Ja, Naturskyddsföreningen, vi vill förbjuda uranbrytning i Sverige.
          </note>
          <note>
            Det är intressant att höra Mikael Oscarsson. Den uppfattningen
            har uppenbarligen ändrats under de här tre och ett halvt åren.
            Kristdemokraterna verkar inte ha lagt många strån i kors för att
            förverkliga det vallöfte som man gav till Naturskyddsföreningen
            2006.
          </note>
          <note>
            Nu har man helt gått ifrån den principen. Man tänker absolut
            inte agera för att förbjuda uranbrytning i Sverige. Tvärtom försvarar
            man den. Man tänker inte rösta för några motioner som förverkligar
            det vallöfte som man gav i enkäten.
          </note>
          <note>
            Jag vet att det är många som läser enkäten och har den som guide
            när de ska göra sitt val till riksdagen. De utgår från svaren,
            tror att de stämmer och att de ska få den politik som utlovas.
          </note>
          <note>
            Jag skulle vilja fråga Mikael Oscarsson: Vad har du att säga
            till dem som röstade på Kristdemokraterna i valet för att ni lovade
            att förbjuda uranbrytning, nu när ni helt och hållet har ändrat
            uppfattning i den frågan?
          </note>
          <note type="speaker">
            Anf. 154 MIKAEL OSCARSSON (kd) replik:
          </note>
          <note>
            Fru talman! Den här debatten handlar om prospekteringstillstånd.
            Vi vill inte ha något tankeförbud, vare sig när det gäller kärnkraften
            eller prospekteringen.
          </note>
          <note>
            Vi tycker att det är en alldeles utomordentlig lagstiftning som
            vi har på området prospektering. Det gäller minerallagen, miljöbalken
            och kärntekniklagen som är involverad när det gäller eventuell
            uranbrytning.
          </note>
          <note>
            Vi har det kommunala veto som talare efter talare i den här talarstolen
            har fastslagit är så viktigt. Det är något som vi har stått för
            hela tiden, att folket får bestämma. Det är inte något som vi
            tycker att vi i riksdagen ska besluta. Det är upp till kommunen
            i fråga att ta ställning.
          </note>
          <note>
            Vi har också en regering som har lovat att följa tillämpningen
            av de här lagarna. Med det beskedet känner vi oss lugna. Det är
            det besked jag har att ge.
          </note>
          <note type="speaker">
            Anf. 155 PER BOLUND (mp) replik:
          </note>
          <note>
            Fru talman! Så snabbt kan man ändra politisk uppfattning. Den
            här debatten handlar inte alls bara om prospekteringstillstånd.
            Om Mikael Oscarsson läser vår reservation blir det tydligt att
            vi vill ändra lagstiftningen så att uranbrytning inte ska kunna
            ske i Sverige. Det var nämligen vad vi lovade i den enkät som
            Naturskyddsföreningen gjorde 2006.
          </note>
          <note>
            Eftersom Kristdemokraterna lovade samma sak trodde vi att det
            var något som de tänkte genomföra. Uppenbarligen är det inte så.
            Nu är tvärtom budskapet att vi har en utomordentlig lagstiftning.
            Plötsligt finns det inte alls någon anledning att ändra lagstiftningen
            fast man gav det löftet i valrörelsen 2006.
          </note>
          <note>
            Det är inte bara löftet om uranbrytning som man har brutit mot
            från Kristdemokraternas sida. Kristdemokraterna har uppfattats
            under lång tid som ett parti som har varit emot kärnkraft. Det
            var också det budskap som man var tydlig med i valrörelsen. Man
            tyckte inte att kärnkraften var en bra energikälla.
          </note>
          <note>
            Även där har man brutit det löfte som man gav till väljarna.
            Man har gått emot det som folk faktiskt röstade på partiet för.
          </note>
          <note>
            Det är en intressant fråga: Hur många vallöften kan egentligen
            ett parti bryta? Hur mycket kan man gå emot det som tidigare har
            varit grundläggande principer utan att partiet förlorar sitt egenvärde?
          </note>
          <note>
            Jag kan se hur Kristdemokraterna och även andra partier inom
            regeringssamarbetet på punkt efter punkt går ifrån det man tidigare
            har tyckt. Man ändrar uppfattning och går ifrån det som har varit
            uttryckliga vallöften som man har gett till väljarna och gått
            till val på. Man har sagt: Det här kommer vi att genomföra om
            vi kommer till makten.
          </note>
          <note>
            Nu när man sitter och har makten genomför man en 180 graders
            vridning av politiken. Vad är Mikael Oscarssons uppfattning där?
            Hur många vallöften kan man egentligen bryta? Hur mycket kan man
            ändra sin grundläggande politik utan att man sviker de väljare
            som har gått och röstat på en?
          </note>
          <note type="speaker">
            Anf. 156 MIKAEL OSCARSSON (kd) replik:
          </note>
          <note>
            Fru talman! Vi kristdemokrater anser att kärnkraften behövs för
            en överskådlig framtid. Det är ett klart besked. Vi behöver den
            för basindustrin och för våra konsumenter. Det är helt enkelt
            orealistiskt att tro att vi skulle kunna klara oss utan kärnkraften.
          </note>
          <note>
            Därmed blir det också märkligt att vi ska säga att det är helt
            otänkbart att ha uranbrytning i Sverige. Om man miljö- och säkerhetsmässigt
            klarar de krav som finns på området är det kommunen själv som
            får besluta. Det är vår tydliga hållning.
          </note>
          <note>
            Miljöpartiet eftersträvar något slags förbud mot att få titta
            efter uran, men då blir det ju en verkningslös lag därför att
            då ändrar man i så fall bara förstahandsalternativet, som vi har
            hört förut. Det var någonting som bergmästaren i den hearing vi
            hade berättade. Ändrar man på det här och förbjuder uran som förstahandsalternativ
            anger man något annat men fortsätter med detta.
          </note>
          <note>
            Ni är ute efter en lagstiftning som inte kommer att fungera och
            inte fyller någon funktion mer än möjligtvis i några svulstiga
            valformuleringar från Miljöpartiet.
          </note>
          <note type="speaker">
            Anf. 157 KARIN ÅSTRÖM (s) replik:
          </note>
          <note>
            Fru talman! Det blir bara mer och mer otydligt, tycker jag. Bekymmersamt
            är det naturligtvis också när man vet vilken inställning Kristdemokraterna
            tidigare har haft i frågan, både när det gäller kärnkraft och
            uran. Det var alltså ett uppvaknande en tidig morgon i förra veckan
            när Mats Odell satt i morgonsoffan tillsammans med Maria Wetterstrand
            och hade en diskussion. Det var väldigt tydligt hur Kristdemokraterna
            hade svängt i frågan när det gäller satsningar på kärnkraft och
            att vara positiva till uranbrytning. Det är klart att jag förstår
            att väljarna därute inte känner igen Kristdemokraterna. Det är
            besvärligt.
          </note>
          <note>
            Det finns, som jag ser det, tre förklaringar till varför uranet
            har blivit så eftertraktat. Det handlar för det första naturligtvis
            om priset och världsmarknadsläget. Det handlar för det andra om
            att vi i Sverige har en väldigt bra minerallagstiftning när det
            gäller mineraler över lag. Vi har bra infrastruktur när det gäller
            att komma åt dem. För det tredje är vi ett engelskspråkigt folk,
            vilket är viktigt för många firmor som söker mineraler.
          </note>
          <note>
            Men om vi pratar om hela mineralsidan är problemet fortfarande
            den otydlighet ni som regeringsföreträdare uppvisar när det gäller
            uran. Ni är så otroligt otydliga med vad ni vill. Jag skulle vilja
            att Mikael Oscarsson återigen förtydligar lite grann vad Kristdemokraterna
            egentligen tycker för de väljare som lyssnar.
          </note>
          <note type="speaker">
            Anf. 158 MIKAEL OSCARSSON (kd) replik:
          </note>
          <note>
            Fru talman! Vi har hört, och lyssnarna har också hört, ett antal
            replikskiften här. Det är märkligt att polletten inte ramlar ned
            för Karin Åström. Vi har ju hur många gånger som helst talat om
            att vi tycker att den lagstiftning vi har är alldeles utmärkt.
            Den är tillfyllest. Vi har en alldeles utmärkt minerallag och
            miljöbalk. Vi har en kärntekniklag som är helt tillfyllest. Vi
            har ett kommunalt veto. Folket bestämmer, och vi ändrar inte spelreglerna
            beroende på vilken majoritet det är, utan vi tycker att det här
            är något som är rätt och som så ska förbli. Vi har en regering
            som följer tillämpningen.
          </note>
          <note>
            När jag nu hör diskussionen får jag tillfälle att fråga Karin
            Åström: Ditt parti har ju haft makten i det här landet förut i
            väldigt många år före 2006 var det tolv år. Om det här var något
            som var så brinnande för dig, Karin, och för ert parti, hur kommer
            det sig då att ni inte har tagit något initiativ tidigare? Ni
            har inte sagt flaska.
          </note>
          <note>
            Är inte det här ett exempel på eftergiftspolitik för att få med
            Miljöpartiet? Den här gruvfientligheten, som det så riktigt har
            sagts från talarstolen flera gånger, har nu kommit rätt in i era
            gemensamma överenskommelser. Det är beklagligt.
          </note>
          <note type="speaker">
            Anf. 159 TREDJE VICE TALMANNEN:
          </note>
          <note>
            Jag vill erinra om att det enligt riksdagsordningen 2 kap. 12
            § inte är tillåtet att uttrycka sig nedlåtande om någon. Jag uppfattade
            det nog så i inlägget från Mikael Oscarsson.
          </note>
          <note>
            Jag vill alltså påminna om en värdig ton i debatten.
          </note>
          <note type="speaker">
            Anf. 160 KARIN ÅSTRÖM (s) replik:
          </note>
          <note>
            Fru talman! Jag vill bara kommentera det på det sättet att vi
            från de rödgröna absolut inte är gruvfientliga. Vi är tvärtom
            väldigt för gruvnäring och tillväxt. Vi är egentligen inte bekymrade
            över den frågan, utan den fråga vi är bekymrade över är uranet
            och vad regeringsföreträdarna tycker när det gäller detta. Ni
            är fortfarande väldigt spretiga. Möjligen kan jag ge en stjärna
            till Mikael Oscarsson för att han är mer tydlig med vad han vill
            med uranbrytning. Så kan jag säga.
          </note>
          <note>
            Men det är fortfarande bekymmersamt med den otydlighet ni sänder
            ut. Det är bekymmersamt för väljarna, bekymmersamt för människor
            ute i bygderna och bekymmersamt också för företag som kanske funderar
            på om man i stället ska satsa resurserna på energieffektiviseringar
            och förnybara alternativ. Er syn på hela uranfrågan och kärnkraftsutbyggnaden
            pressar nämligen tillbaka de förnybara alternativen.
          </note>
          <note>
            Er inställning är därför mycket bekymmersam.
          </note>
          <note>
            Om Kristdemokraterna upplever att vi socialdemokrater har en
            förändrad inställning handlar det helt enkelt om att de senaste
            årens diskussioner och antalet ökningar när det gäller uranprospektering,
            människors oro ute i bygden, forskning, utveckling och utbildning
            på området har fått oss att ändra inställning.
          </note>
          <note type="speaker">
            Anf. 161 MIKAEL OSCARSSON (kd) replik:
          </note>
          <note>
            Fru talman! Jag tackar för den stjärna som jag fick från Karin
            Åström. Jag är tacksam för den. Dock kan jag inte ge någon stjärna
            tillbaka, för jag förstår inte riktigt den omsvängning som ni
            har gjort. Varför tog ni inte chansen att göra någonting under
            de tolv år ni hade makten? Det Karin Åström säger låter i mina
            öron som en efterhandskonstruktion, alltså helt enkelt eftergifter
            till Miljöpartiet. Hur man än vänder och vrider på det blir det
            gruvfientligt.
          </note>
          <note>
            Jag tycker att vår ståndpunkt är glasklar. Vi tycker att vi har
            en lagstiftning på området som är tillfyllest minerallagen, miljöbalken,
            kärntekniklagen och det kommunala vetot. Det här är jätteviktiga
            frågor för Sverige och för fortsatt gruvbrytning. Vi har en regering
            som följer tillämpningen. Det är vårt besked.
          </note>
          <note type="speaker">
            Anf. 162 MARIE NORDÉN (s):
          </note>
          <note>
            Fru talman! Hemma i Jämtland blir frågan om uranbrytning alltmer
            överhängande. Antalet prospekteringar är väldigt omfattande, och
            det finns en stor oro för att uranbrytning kan bli verklighet
            inom en snar framtid.
          </note>
          <note>
            Det är många som har engagerat sig i den här frågan, för den
            är viktig för miljön och för vår framtid i Jämtland. Vi vill att
            vi även i framtiden ska kunna erbjuda ett orört och rent landskap
            som i dag är en källa till både rekreation och företagande för
            oss boende men också en oas för många besökare.
          </note>
          <note>
            Rädslan för de konsekvenser som en urangruva skulle kunna innebära
            för miljön är stor, och tanken på det ingrepp i naturen som ett
            dagbrott skulle innebära svindlar. En brytning av uran skulle
            skapa omfattande och sannolikt oreparerbara skador i en mycket
            känslig naturmiljö.
          </note>
          <note>
            Flera forskare varnar för föroreningar i vår dagvattenkälla,
            Storsjön. Det är just runt Storsjön som man i dag letar och hoppas
            på att kunna öppna en eller flera gruvor. Det finns en utbredd
            känsla av maktlöshet bland många människor i dag i relation till
            gruvbolagen men också till Bergsstaten som i princip härjar fritt
            trots protester från enskilda och från kommuner.
          </note>
          <note>
            Det är också bakgrunden till vår motion från den socialdemokratiska
            Jämtlandsbänken. Informationen måste fungera bättre än vad den
            gör i dag. Det lokala inflytandet måste öka. Vi vet att det inte
            har fungerat. Bergsstaten har till och med en JO-anmälan på sig
            därför att man till exempel inte har hittat rätt markägare vid
            informationen.
          </note>
          <note>
            Jag har påtalat just detta för Maud Olofsson fler än en gång
            i debatter här i kammaren. Hon har vid båda tillfällena försäkrat
            mig om att hon passivt ja, det sade hon inte, men det är det hon
            har gjort följer frågan. Det räcker inte. Jag tycker att vi ska
            ta ett större ansvar än så för att informationen fungerar.
          </note>
          <note>
            Därför är jag jätteglad att det finns en reservation från oss
            socialdemokrater tillsammans med Miljöpartiet och Vänsterpartiet
            där vi kräver just detta. Så här står det i reservationen: Det
            finns anledning att se över frågan om hur enskilda, kommuner,
            länsstyrelser m.fl. kan få bättre information, insyn och påverkansmöjligheter
            i samband med uranprospektering. Det står inte: Förbjud gruvdrift
            nu!
          </note>
          <note>
            Jag rekommenderar alla att ni läser vår reservation. Jag rekommenderar
            också majoriteten att läsa vår reservation, för det verkar inte
            som om ni har gjort det när man lyssnar på debatten.
          </note>
          <note>
            Det ökade intresset för uranbrytning är, som alla förstår, nära
            sammanlänkat med regeringens inställning till kärnkraften. Vi
            vet att kärnkraften behöver uran, och de borgerliga partiernas
            energiuppgörelse bygger fast Sverige i kärnkraften för årtionden
            framöver.
          </note>
          <note>
            Det handlar naturligtvis också om spretigheten i signalerna vad
            gäller uranbrytning och hur man ställer sig till den. Statsminister
            Fredrik Reinfeldt har sagt att uranbrytning inte är uteslutet
            i Sverige och att det, som flera har sagt tidigare, till och med
            är en logisk följd av energiuppgörelsen. Centerpartiets ledare
            Maud Olofsson sade bland annat i interpellationsdebatten med mig
            och flera av mina partikamrater att som centerpartist behöver
            hon ingen uranbrytning. Men hon har konsekvent vägrat att ge tydliga
            signaler eller besked om hur hon faktiskt ställer sig till frågan.
          </note>
          <note>
            Det är samma Maud som har övergivit Centerns tidigare hjärtefråga,
            motståndet mot kärnkraften. Det är helt omöjligt att inte tänka
            på Centerns tidigare ledare Thorbjörn Fälldin i dag. Han vägrade
            att dagtinga med sitt samvete. Hans övertygelse var mer värd än
            statsministerposten. I dag, 30 år efter att det svenska folket
            i en folkomröstning sade nej till kärnkraften, lämnar Centern
            tillsammans med de övriga borgerliga partierna en proposition
            om fortsatt utbyggnad av kärnkraften till riksdagen. Vad ska centerpartister
            och andra kärnkraftsmotståndare i landet tro?
          </note>
          <note>
            Socialdemokraterna vill avveckla kärnkraften och säger därför
            nej till uranbrytning. Vi är överens om detta i oppositionen.
            Vi har vid ett flertal tillfällen sagt att en rödgrön regering
            inte kommer att medverka till uranbrytning i landet. Vi tycker
            att frågan om uranbrytning är för stor och för viktig för att
            avgöras på kommunal nivå. Vi anser att det är en nationell fråga
            som ska avgöras på nationell nivå.
          </note>
          <note>
            Jag tycker att det blir väldigt tydligt varför det inte bara
            kan handla om en kommuns veto när man tittar på situationen runt
            Storsjön i Jämtland. Kommer det förslag på en gruva i Berg kan
            ju Bergs kommun säga ja eller nej, men det här påverkar inte bara
            Bergs kommun vid Storsjöns strand, utan det påverkar alla kommuner
            runt Storsjöns strand. Det är Storsjön som är den dagvattenkälla
            som riskerar att bli förorenad. Varken Östersunds, Krokoms eller
            Åre kommuner ingår i det kommunala vetot. De har ingenting att
            säga till om eftersom det inte är i deras kommuner som gruvan
            ska vara. Just därför måste vi se till att det blir tydliga signaler
            och ett tydligt ställningstagande från bland annat regeringen.
          </note>
          <note>
            Efter dagens debatt har vi fått tydliga besked om att det endast
            är en rödgrön regering som är garanten mot uranbrytning trots
            tidigare löften från Centerpartiet och Kristdemokraterna. Det
            är tydligt att det bara är vi i oppositionen som är för att vi
            får en bättre information och ett ökat lokalt inflytande inför
            uranprospektering, precis som flera centerpartister tillsammans
            med oss socialdemokrater och miljöpartister har motionerat om.
          </note>
          <note>
            Utifrån den reservation som bland annat bygger på Per Åslings
            motion borde det finnas en majoritet för just vår reservation
            i kammaren i morgon. Vi kanske får positiva besked från Per Åsling
            om att han kommer att följa sin övertygelse så att vi får en majoritet
            för en bra reservation som inte innebär att vi förbjuder gruvdrift
            utan att vi tar tag i en fråga som många känner en stor frustration
            inför. De måste kunna få ett bättre inflytande och bättre information.
            Det tycker jag att människor, markägare, kommuner och länsstyrelser
            i de här länen har rätt att kräva.
          </note>
          <note type="speaker">
            Anf. 163 CARL B HAMILTON (fp) replik:
          </note>
          <note>
            Fru talman! Marie Nordén uttryckte oro för att uranbrytning kan
            bli verklighet i Jämtland. Nu finns ju ett kommunalt veto. Det
            är bara om kommunerna i Jämtland röstar för och accepterar uranbrytning
            som det kan bli verklighet. Jag blir väldigt förvånad över denna
            oro om opinionen i Jämtland är sådan som Marie Nordén beskriver
            den, nämligen att det är ett kompakt motstånd. Då är det ju inget
            problem. Då kommer ju det kommunala vetot att slå till.
          </note>
          <note>
            Senare i anförandet fick vi en förklaring, nämligen att Marie
            Nordén inte litar på kommunpolitikerna hemma i Jämtland. Hon kräver
            att frågan förs upp på nationell nivå. Det är samma sak som vi
            hörde tidigare i debatten från Socialdemokraternas företrädare,
            att det kommunala vetot inte är att lita på. Då gällde det ett
            kommunalråd i Boden.
          </note>
          <note>
            Jag tror att Socialdemokraterna har slagit in på en helt ny väg,
            nämligen att upphäva det kommunala vetot i fråga om uranbrytning.
            Vi har hört det från de två företrädare för Socialdemokraterna
            som har framträtt här i dag. Det är en ny ståndpunkt. Jag är väldigt
            förvånad över att den här otroligt viktiga positionsförändringen
            har kommit fram på det här något oväntade och lite osorterade
            sättet. Jag noterar att Socialdemokraterna nu har en ny ståndpunkt.
            Det kommunala vetot ska avskaffas. Detta ska föras upp på nationell
            nivå. Jag vill understryka att vi för vår del inte vill ändra
            den kommunala vetorätten.
          </note>
          <note type="speaker">
            Anf. 164 MARIE NORDÉN (s) replik:
          </note>
          <note>
            Fru talman! Det här är inget nytt besked om hur vi ställer oss
            till urangruvor. Det var ganska länge sedan som vi tillsammans
            med Miljöpartiet och Vänsterpartiet gav besked om att vi aldrig
            tänker medverka till att det blir en urangruva. Om kommunen säger
            ja kommer det sannolikt att gå vidare till nästa instans, och
            då är det viktigt att vi har en lagstiftning som gör det möjligt
            att säga nej till en urangruva. Vi har också sagt att om det krävs
            en förändring i lagstiftningen är vi beredda att ta den förändringen.
          </note>
          <note>
            Det är en viktig signal hur olika partier ställer sig till detta.
            Det gäller inte bara svaren på en enkät från Naturskyddsföreningen
            som kan visa sig bli något helt annat i den reella politiken,
            vilket det har blivit både för Kristdemokraterna och för Centerpartiet.
          </note>
          <note>
            Sedan är det också så, Carl B Hamilton, precis som jag sade i
            mitt anförande, att man kan tycka att det kommunala vetot är väldigt
            fint och bra på många sätt. Men om det, som i det exemplet jag
            gav, kommer en förfrågan om en gruva i Bergs kommun, vilket vi
            vet naturligtvis kommer att påverka dagvattnet i Storsjön kommer
            frågan om kommunens åsikt om den gruvan inte att vandra vidare
            till Östersunds kommun, Krokoms kommun eller Åre kommun som också
            är beroende av ett rent vatten i Storsjön.
          </note>
          <note>
            Jag tycker, och det här är min personliga åsikt, att när det
            finns en regering som tydligt säger nej till urangruvor är inte
            det kommunala vetot det absolut viktigaste. Men det är klart att
            när man har en regering som vägrar att ge tydliga signaler om
            hur man ställer sig till en urangruva blir det kommunala vetot
            väldigt viktigt. Då blir det avgörande för om det blir urangruvbrytning
            i Sverige eller inte. Det verkar vara den enda garanten att vi
            har kloka kommunalpolitiker i stället för kloka nationella politiker.
          </note>
          <note type="speaker">
            Anf. 165 CARL B HAMILTON (fp) replik:
          </note>
          <note>
            Fru talman! Jag tror att man ska lita på kloka kommunalpolitiker.
            Det tror jag är en väldigt bra grundregel i Sverige, och den har
            vi haft sedan 1800-talet. Jag förstår faktiskt inte den principiella
            hållningen som vi har hört här från två företrädare för Socialdemokraterna,
            nämligen att det kommunala vetot ska upphävas när det passar och
            överflyglas av ett nationellt regeringsbeslut.
          </note>
          <note>
            Man kan inte ha som princip att när det går emot en på lokal
            nivå ska man eftersom de har fattat fel beslut föra upp frågan
            på nationell nivå. Det funkar inte så. Eller rättare sagt fungerar
            det nog om man är väldigt principlös, men jag tror inte att det
            är en princip som vi kan skriva in i vår lagstiftning att när
            man röstar emot Socialdemokraterna på lokal nivå ska det föras
            upp till nationell nivå där man, antar jag, från företrädarna
            för Socialdemokraterna här hoppas att det sitter en socialdemokratisk
            regering. Man kan inte ha det på det sättet.
          </note>
          <note>
            Sedan, fru talman, vill jag ta upp en annan sak som sades i huvudanförandet,
            nämligen att Bergsstaten härjar fritt. Om det är på det sättet
            har vi ju upphört att vara en rättsstat. Det är naturligtvis en
            intressant linje att Sverige på det här området inte längre är
            en rättsstat, inte minst med tanke på Marie Nordéns tidigare hyllande
            av minerallagen. Den borgar tydligen för ett rättslöst tillstånd.
          </note>
          <note>
            Min fråga är: Varför har inte Marie Nordén motionerat om en ny
            lagstiftning så att det här rättslösa härjandet upphör?
          </note>
          <note type="speaker">
            Anf. 166 MARIE NORDÉN (s) replik:
          </note>
          <note>
            Fru talman! Det finns många kloka politiker både på nationell
            nivå och på lokal nivå. Tyvärr känner vi att frågan om uranbrytning
            är mycket större än att den ska lösas på kommunal nivå. För oss
            rödgröna är principen klar: Vi bryter inte uran i Sverige. Vi
            är beredda att ta det ansvaret, och det är också det beskedet
            som vi har gett.
          </note>
          <note>
            Jag tror faktiskt att den markägare som aldrig fick beskedet
            från Bergsstaten om att det skulle bli uranprospektering på hans
            mark nog kände sig ganska rättslös och överkörd. Vi har ett system
            i dag som går ut på att när man informerar markägare är tystnad
            lika med medhåll. Du får ett brev, och protesterar du inte när
            du har fått det brevet har du ingenting att erinra.
          </note>
          <note>
            Det är precis det som är felet, bland annat i informationssystemet.
            Man borde vända på det, anser jag. Ett brev skickas ut, och har
            Bergsstaten inte fått svar från markägarna måste man ta reda på
            varför. I det här fallet hade man inte ens tagit reda på rätt
            adress till markägaren som nog var ganska rättslös.
          </note>
          <note>
            Vårt förslag är att vi ska se över informationen och öka den
            som ett första steg. Men precis som vi säger i vår reservation
            är vi beredda att, om de här åtgärderna som vi föreslår träder
            i kraft och det ändå inte fungerar, ta ett steg ytterligare och
            se efter vilka förändringar i lagstiftningen som vi måste göra.
          </note>
          <note>
            Just därför har vi skrivit vår reservation, och vi är väldigt
            tacksamma över att vi har fått med oss våra partikamrater och
            Vänstern och Miljöpartiet.
          </note>
          <note type="speaker">
            Anf. 167 STAFFAN ANGER (m) replik:
          </note>
          <note>
            Fru talman! Marie Nordén nämnde kärnkraften och gjorde ett avståndstagande
            från den. Jag beklagar djupt att socialdemokratin går emot en
            viktighet i energiförsörjningen i Sverige, vilket är allvarligt.
          </note>
          <note>
            Vi har tappat varven, vi har tappat textil, vi har tappat skog,
            vi har tappat mikrovågsugnar och vi har tappat dammsugare. Vi
            har tappat allting. Jag vill bara säga att det är beklagligt.
          </note>
          <note>
            Jag vill ställa en fråga till Marie Nordén. Litar du inte på
            det kommunala vetot i Bergs kommun? Litar du inte på den minerallag,
            den strålskyddslag och den miljölag som finns och som skyddar
            verksamheten från att det ska ske någonting som inte är bra för
            Bergs kommun? Vore det inte bra om Bergs kommun kanske sade ja
            till detta och fick långsiktiga arbetstillfällen?
          </note>
          <note type="speaker">
            Anf. 168 MARIE NORDÉN (s) replik:
          </note>
          <note>
            Fru talman! Vi har alltid sagt att kärnkraften ska avvecklas
            på ett ansvarsfullt sätt. Jag ska se till att vi inte tappar någonting
            på tårna och gör oss illa i onödan utan faktiskt tar ansvar för
            att den energiintensiva industrin får energi till bra pris. Men
            det är precis som jag sade i mitt tidigare anförande och i replikskiftet
            att Berg kan säga ja eller nej, men det är fler kommuner än Berg
            som påverkas av en eventuell urangruva. Politikerna i de kommunerna
            har ingen möjlighet över huvud taget att säga ja eller nej. Därför
            tycker jag att det kommunala vetot inte fungerar som det ska.
          </note>
          <note>
            Det finns kloka politiker överallt. Jag litar på den majoritet
            som finns i Bergs kommun just nu, och jag vet vad de tycker. Men
            jag vet också att majoriteter förändras. Tidigare hade vi faktiskt
            en överenskommelse, och alla var överens i Jämtlands län om hur
            vi ställde oss till uranbrytning oavsett vilken kommun det handlade
            om.
          </note>
          <note>
            Så var det ända tills Reinfeldt var ute och gjorde klart att
            han tycker att uranbrytning är okej, och då svängde genast våra
            moderater i Jämtlandsdistriktet. Sedan kom Folkpartiet efter dem.
            Just nu är det bara Kristdemokraterna och Centern i den borgerliga
            alliansen som fortfarande står fast vid att de inte vill ha någon
            uranbrytning i länet.
          </note>
          <note>
            Men det vet du lika väl som jag, Staffan Anger, att majoriteter
            förändras. Sedan ställer vi oss väldigt olika till en urangruva.
            Jag tycker inte att vi ska bryta uran i Sverige, och därför tycker
            jag att det känns väldigt bra att vi i det rödgröna samarbetet
            faktiskt har bestämt oss för att vi aldrig ska medverka till att
            vi bryter uran i Sverige.
          </note>
          <note type="speaker">
            Anf. 169 STAFFAN ANGER (m) replik:
          </note>
          <note>
            Fru talman! Det verkar som att Marie Nordén inte tror på det
            kommunala vetot och inte tror på att Bergs kommun kan fatta rätt
            beslut, vilket de säkert kan göra. Det är klart att Bergs kommun
            aldrig, när man har gått igenom alla lagar och förordningar, om
            det skulle drabba dagvattnet i Storsjön skulle få några som helst
            möjligheter att ens säga ja eller nej till brytning av uran. Det
            är ju en enorm lagstiftning som finns när det gäller detta.
          </note>
          <note>
            Vore det så förfärligt om Bergs kommun kanske kunde få 100200
            jobb av att bryta uran och kanske göra det under de kommande 3040
            åren och dessutom hjälpa till att få en försörjning av kärnkraften
            i Sverige?
          </note>
          <note type="speaker">
            Anf. 170 MARIE NORDÉN (s) replik:
          </note>
          <note>
            Fru talman! Precis som kärnkraftsfrågan är en nationell fråga
            och ett nationellt ansvar tycker jag att uranfrågan och uranbrytningen
            också borde vara ett nationellt ansvar. Jag tycker att den frågan
            är för viktig, precis som jag sade i mitt anförande, att lämna
            på kommunal nivå. Uran är inte vilket mineral som helst, och vi
            har inte prövat lagstiftningen vad gäller uran, så vi vet inte
            hur den fungerar. Det är inte heller så att vi känner till konsekvenserna
            för miljön efter urangruvan som fanns på 70-talet. Ingen har direkta
            svar för vad som kommer att hända. Vi vet bara att uran är ett
            ämne som egentligen inte ska upp ur marken.
          </note>
          <note>
            När det gäller jobben kan man ställa sig frågan vad det är för
            jobb som vi ser framför oss i Jämtland i framtiden.
          </note>
          <note>
            Jag hör till dem som inte tror att gruvjobben är det som kommer
            att utveckla Jämtland eller Bergs kommun. Vi har i dag rekommenderat
            varandra att åka till olika platser, och jag rekommenderar Carl
            B Hamilton att åka till Oviken och se den plats där man vill öppna
            ett dagbrott. Det kommer att i princip äta upp en hel by, en av
            de vackraste platserna i Jämtland. Det är inte framtiden för Oviken,
            för när gruvbrytningen där är över efter 3040 år har man bara
            kvar ett stort hål. Då kan man glömma allt annat. Kanske får man
            en stor bassäng, men den får man ändå inte bada i.
          </note>
          <note>
            Jag tror inte att Jämtland, som är ett starkt turistlän, som
            växer så det knakar, som har allt fler turister från hela världen
            som kommer till det orörda och vackra landskapet, är betjänt av
            ett stort hål. Jag tror inte att det är framtiden, och det tror
            inte heller jämtarna.
          </note>
          <note type="speaker">
            Anf. 171 JAN ANDERSSON (c) replik:
          </note>
          <note>
            Fru talman! Marie Nordén borde kanske läsa på lite grann. Hon
            säger att vi inte vet hur det kommunala vetot fungerar eftersom
            det inte är prövat. Det är visst prövat i Sverige! Det har använts
            i Skaraborg, och jag kan säga att det inte användes med hjälp
            från Marie Nordéns partikolleger. Det var en borgerlig majoritet
            som för några årtionden sedan använde det.
          </note>
          <note>
            Jag har två frågor till Marie Nordén. För det första: Om vi nu
            säger att uran inte får vara förstahandsalternativet vid prospektering,
            tror Marie Nordén att det kommer att innebära att ingen söker
            efter uran? För det andra: Hur blir det med det kommunala vetot?
            Jag tyckte mig höra Marie Nordén säga att det kanske inte är så
            viktigt med kommunalt veto. Beskedet hem till Jämtland är alltså:
            Det där begriper ni inte ute i provinserna. Låt oss sköta det
            i Stockholm så blir det bäst.
          </note>
          <note type="speaker">
            Anf. 172 MARIE NORDÉN (s) replik:
          </note>
          <note>
            Herr talman! Jag tycker att Jan Andersson borde ha lyssnat på
            vad jag sade i mitt anförande. Jag sade inte att man inte hade
            prövat det kommunala vetot. Jag sade att man inte hade prövat
            den lagstiftning som man säger ska garantera miljön vid en eventuell
            urangruva. Den lagstiftningen har inte prövats. Jag sade också
            att det kommunala vetot bara gäller för den kommun där den faktiska
            gruvan ligger men inte för de kommuner som på sikt påverkas av
            gruvan. Det var vad jag sade.
          </note>
          <note>
            Jan Andersson har under hela debatten visat en anmärkningsvärd
            syn på gruvbolagen och deras etik och sätt att arbeta. Han vill
            ge sken av att om de får ett nej går de bakvägen, luras och gör
            allt för att kringgå lagen. Vid flera tillfällen har Jan Andersson
            ansett att om vi sätter upp de och de reglerna kommer vi nog att
            få se hur gruvbolagen hittar andra vägar och inte följer de lagar
            som vi sätter upp.
          </note>
          <note>
            Det kommunala vetot är jätteviktigt. I en situation med en regering
            som inte tar ställning, inte talar om hur man ställer sig till
            en urangruva och uranbrytning, är det kommunala vetot oerhört
            viktigt. Eftersom jag tycker att vi inte ska ha urangruvor hoppas
            jag naturligtvis att den åsikten delas av de kommunpolitiker som
            eventuellt ställs inför frågan vad de tycker om en urangruva.
          </note>
          <note>
            Då jag tycker att det är en så pass viktig fråga anser jag att
            det kräver ett nationellt ställningstagande. Därför har vi från
            den rödgröna oppositionen gett klara besked om att vi inte tänker
            ställa upp på uranbrytning i Sverige.
          </note>
          <note type="speaker">
            Anf. 173 JAN ANDERSSON (c) replik:
          </note>
          <note>
            Herr talman! Jag ska sammanfattningsvis bara konstatera att med
            en socialdemokratisk regering är det kommunala vetot inte särskilt
            viktigt.
          </note>
          <note type="speaker">
            Anf. 174 MARIE NORDÉN (s) replik:
          </note>
          <note>
            Herr talman! Det var många som trodde att det med en regering
            där Centerpartiet ingick fanns en garanti för att man inte skulle
            bryta uran, att både Centerpartiet och Kristdemokraterna skulle
            stå fast vid det svar de gav till Naturskyddsföreningen.
          </note>
          <note>
            Det är viktigt att lyssna på människorna ute i de bygder som
            nu är föremål för en allt större prospektering. De känner sig
            maktlösa, vill ha bättre information och ett större inflytande.
            De signaler som vi från den rödgröna oppositionen har gett innebär
            att vi inte tänker ställa upp på uranbrytning, och jag önskar
            att Centerpartiet och Kristdemokraterna hade stått fast vid sin
            övertygelse.
          </note>
          <note>
            Den reservation som vi har tycker jag är bra. Den handlar om
            just de två saker som många har efterfrågat, nämligen bättre information
            och ett större lokalt inflytande. Men det handlar också om en
            bättre prövning, med större miljökrav även på prospektering, än
            vad som gäller i dag. Det är inte så avancerat, men det är väldigt
            effektiva åtgärder. Jag ser på Jan Andersson att han blir lite
            förvånad, men det står faktiskt att läsa i reservationen att vi
            ställer dessa två krav.
          </note>
          <note>
            Jag hoppas att vi har flera centerpartister med oss vid voteringen
            i morgon. Vi förordar alltså en ändring av förordningen så att
            även provborrning ska räknas som miljöfarlig verksamhet och kräva
            hälsoskydd. Det är en bra åtgärd, för vi vill att det ska vara
            hårda krav såväl på borrning som på brytning, samt att informationen
            ska fungera på ett bättre sätt.
          </note>
          <note type="speaker">
            Anf. 175 CHRISTIN HAGBERG (s):
          </note>
          <note>
            Herr talman! Jag vill inleda med att yrka bifall till reservation
            nr 2. Dessutom vill jag instämma i vad Karin Åström och Marie
            Nordén har framfört i tidigare inlägg i detta ärende. Jag är förvånad
            över tonläget i debatten från majoritetens sida där man hela tiden
            försöker klistra på oppositionen något som vi inte tycker. Stå
            för er politik, det är ni som är i majoritet och fattar besluten!
            Vi är i opposition. De timmar vi suttit här och lyssnat har varit
            mycket märkliga. Det är dock upp till allianspartierna om de inte
            vill stå för vad de tycker.
          </note>
          <note>
            Minerallagen har till syfte att ta till vara de mineraler som
            är intressanta från industriell synpunkt och som förekommer i
            en sådan utsträckning att utvinning är meningsfullt. Man utgår
            från att det ska ha ett nationellt intresse. I Sverige har vi
            även en miljöbalk som har som mål att främja hållbar utveckling
            och se till att ge kommande generationer möjlighet till ett bra
            liv med hälsosam och god livsmiljö. Försiktighetsprincipen ska
            gälla.
          </note>
          <note>
            Minerallagen och miljöbalken gäller parallellt. Att döma av motionerna
            som behandlas i detta betänkande är vi många som anser att det
            inte fungerar särskilt bra. Först kan nämnas prospektering och
            utvinning av uran. Uran, ett radioaktivt ämne med mycket lång
            nedbrytningstid, är från miljöbalkens synpunkt inte acceptabelt.
            Vi från oppositionen som vill satsa på en energiförsörjning som
            är förnybar och hållbar säger klart och tydligt nej till detta.
          </note>
          <note>
            Det andra jag vill nämna är den prospektering som nu pågår i
            mitt hemlän, Skåne. Jag vet inte om det ingår i Staffan Angers
            uttryck de konstiga områdena där man vill påbörja olika prospekteringar
            och brytningar. Det handlar alltså om utvinning av fossil naturgas.
            Eftersom vi i vår politik jobbar för att minska fossila energislag
            säger vi nej till borrning av fossilgas. I båda fallen är det
            minerallagen som gäller eftersom det till att börja med handlar
            om provborrning. Miljöbalken kommer in i ett senare skede, och
            det är det som är så fel.
          </note>
          <note>
            Skåne är ett litet landskap med många invånare. Vi har goda jordar
            som ger en effektiv och bra livsmedelsproduktion. Vi har flera
            nationalparker. Och vi har en värdefull och speciell natur och
            fauna. Minerallagen har nu gett prospektören näst intill fria
            händer att gå in och förstöra detta. 20 procent av Skånes yta
            är numera inmutat. 22 av 33 kommuner är berörda.
          </note>
          <note>
            Provborrning efter fossilgaser har skett och sker på tre olika
            ställen runt om i Skåne. För att komma ned till den fraktion som
            innehåller naturgas kommer man att behöva borra mellan 400 och
            1 000 meter ned i jorden. Förutom naturgas finns bland annat hoppas
            att ni lyssnar nu uran, radium, radongas, svavelsulfit och andra
            tungmetaller.
          </note>
          <note>
            Det finns stora risker att dessa ämnen sprider sig till grundvattnet.
            Redan i dag har vi ett problem på flera håll i Skåne med att grundvattnet
            börjar bli förorenat, det vill säga att dricksvattnet börjar bli
            ett problem för skåningarna. Som många av er säkert vet tar vi
            dricksvatten från Småland, eftersom tillgången inte är den bästa.
          </note>
          <note>
            Herr talman! Centerpartiet har fem motioner. Sammanlagt cirka
            en tredjedel av den centerpartistiska riksdagsgruppen har skrivit
            under likalydande klämmar om behovet av en översyn för att öka
            det kommunala inflytandet i prospekterings- och provborrningsskedet.
            Det finns en moderatmotion med ungefär samma innebörd. Två av
            dessa motioner, en centerpartistisk och en moderat, är från ledamöter
            från samma valkrets som jag kommer från, det vill säga västra
            Skåne.
          </note>
          <note>
            Centerpartiet i Skåne har tilldelat nätverket Heaven or Shell,
            ett nätverk som driver ett motstånd mot att fossilgas ska utvinnas
            i Skåne, en utmärkelse för att man har skapat debatt kring riskerna
            med borrning efter fossilgas i Skåne och för att ändra en ålderdomlig
            minerallagstiftning. Då uppstår frågan: Tycker de skånska centerpartistiska
            riksdagsledamöterna som Centerpartiet i Skåne, eller tycker man
            som Centerpartiet i Stockholm? Nu är ingen av dessa tyvärr med
            i debatten, men jag kanske kan få svar av någon annan centerpartist.
          </note>
          <note>
            Herr talman! Vi socialdemokrater avser tillsammans med Vänsterpartiet
            och Miljöpartiet att genomföra de förändringar i lagstiftningen
            som krävs för att säkerställa att det inte blir någon uranbrytning
            eller utvinning av naturgas i Sverige eftersom det inte går att
            kombinera med en ansvarsfull miljö-, klimat- och energipolitik.
          </note>
          <note>
            I detta anförande instämde Göran Persson i Simrishamn (s).
          </note>
          <note type="speaker">
            Anf. 176 PER ÅSLING (c):
          </note>
          <note>
            Herr talman! Jag vill se en minerallag som respekterar enskilda
            markägare, tillgodoser kommunens intressen och tar större hänsyn
            till miljön.
          </note>
          <note>
            Låt mig börja med energiuppgörelsen. Energiuppgörelsen är förmodligen
            ett av de modigaste besluten under den gångna mandatperioden.
            Nu kan vi äntligen gå från ord till handling och påbörja eller
            snarare påskynda omställningen till en hållbar energiförsörjning:
            In med det förnybara och ut med det fossila. Det hade inte varit
            möjligt utan energiuppgörelsen. Nu är vi dessutom en ledande nation,
            inte bara i Europa, när det gäller energiomställning, teknikutveckling
            och hushållning.
          </note>
          <note>
            När det gäller elförsörjningen ska vi gå från ett samhälle som
            i stort sett förlitar sig på vattenkraft och kärnkraft till att
            bygga ny kapacitet baserad på förnybar kraftproduktion. Inom bara
            några år kommer biobaserad kraftvärme, vindkraft och andra förnybara
            kraftkällor att svara för en mycket betydande del av elproduktionen.
            Det var det ingen trodde var möjligt för bara några år sedan.
          </note>
          <note>
            Förutsättningarna för att bygga ut den förnybara energin är goda,
            och det bör påtalas. Genom att bygga ut de förnybara energikällorna
            gör vi oss mindre beroende av den el våra tio kärnkraftsreaktorer
            producerar i dag och på sikt oberoende. Därigenom slipper vi beroendet
            av en kraftkälla där avfallsfrågan ännu inte är löst.
          </note>
          <note>
            Den här debatten handlar inte om kärnavfall utan om det som utgör
            början av kedjan, det vill säga uranprospektering och uranbrytning.
            Låt mig säga att som centerpartist behöver jag ingen uranbrytning.
            Jag tycker inte att kärnkraften ska finnas i vårt energisystem.
            Det finns många bättre sätt att producera elkraft på.
          </note>
          <note>
            Jag motsätter mig uranbrytning i Jämtlands län.
          </note>
          <note>
            Herr talman! Förutom de indirekta miljöargumenten är det kommunala
            medinflytandet och äganderätten de främsta skälen till att jag
            har motionerat om att minerallagen behöver ses över. Det är inte
            rimligt att, som i den nuvarande lagstiftningen, ha ett kommunalt
            veto som avser brytning av uran men inte prospektering av samma
            mineral. De utgör delar i samma kedja.
          </note>
          <note>
            I Jämtlands län har vi de senaste åren sett en rad globala företag
            som letar och därmed borrar efter uran. Jag vet hur liten en människa
            kan känna sig när främmande företag gör ingrepp på hans eller
            hennes mark. Markägarens rätt att råda över sin egen mark måste
            väga tyngre. Oron är stark bland lokalbefolkningen i Storsjöbygden
            i Jämtland och på många andra ställen. Det är viktigt att respektera
            att det finns oro.
          </note>
          <note>
            Herr talman! Frågan är komplicerad eftersom det finns ett nationellt
            och ett samhällsekonomiskt intresse för en stark gruvnäring där
            svenska mineralresurser som är lämpliga att bryta kan tas till
            vara på ett effektivt och miljömässigt hållbart sätt. I Sverige
            ska vi satsa på mineralnäringen och skapa bra förutsättningar
            för gruvindustrin. Den har en väldigt stor potential.
          </note>
          <note>
            Herr talman! Vår motion omfattar samtliga så kallade koncessionspliktiga
            mineraler som omfattas av minerallagen. Låt mig citera ur betänkandet:
          </note>
          <note>
            Uran förekommer i låga halter i jordens inre och i högre halter
            i jordskorpan och är ofta associerat med andra metaller såsom
            järn, koppar och guld.
          </note>
          <note>
            Det är omöjligt att som oppositionen skriver i sin reservation
            endast begränsa sig till uran. Dels kan det vid prospektering
            av andra mineraler stötas på uran. Dels är det lätt för den mindre
            nogräknade prospekteraren att ange provborrning efter andra metaller
            när syftet egentligen är att söka uran.
          </note>
          <note>
            Förändringar som görs och beslut som fattas måste vara formellt,
            juridiskt och tekniskt möjliga att genomföra. Det går dessutom
            inte att tro, som jag tolkar vissa inlägg i debatten i dag, att
            besluten blir bättre bara de fattas i Stockholm och inte ute i
            kommunerna. Jag litar på kommunerna, jag litar på kommunföreträdare
            i såväl Östersund, Krokom och Åre som Berg. Jag värnar det kommunala
            vetot.
          </note>
          <note>
            Herr talman! Låt mig avslutningsvis konstatera att trots att
            det är ett halvår kvar till valet får jag, efter att ha läst oppositionens
            reservation, intryck av att valrörelsen redan har börjat. Jag
            förespråkar en minerallag som respekterar enskilda markägare,
            tillgodoser kommunens intressen och tar större hänsyn till miljön.
            Då behöver vi ta ett helhetsgrepp i denna fråga och inte bara
            försöka vinna billiga kortsiktiga poäng.
          </note>
          <note type="speaker">
            Anf. 177 MARIE NORDÉN (s) replik:
          </note>
          <note>
            Herr talman! Per Åsling pratar sig varm för den förnybara energin.
            Samtidigt är han med i en energiuppgörelse som innebär att man
            bygger fast sig i kärnkraften.
          </note>
          <note>
            Jag undrar hur Per Åsling resonerar. Bilden av vad energiuppgörelsen
            egentligen innebär spretar också som många andra frågor inom detta
            område. Om man lyssnar på Carl B Hamilton får man en bild, om
            man lyssnar på Staffan Anger får man en annan bild, och Per Åsling
            ger sin bild.
          </note>
          <note>
            Det är lite lustigt att Per Åsling ordagrant säger det som Maud
            Olofsson sade i den interpellationsdebatt som bland annat jag
            deltog i: Som centerpartist behöver jag ingen uranbrytning. Jag
            tycker inte att kärnkraften ska vara i vårt energisystem.
          </note>
          <note>
            Det verkar vara ett centerpartistiskt mantra som man säger till
            sig själv för att övertyga sig om att det inte innebär någon utbyggnad
            av kärnkraften.
          </note>
          <note>
            Per Åsling säger också att han vill ha en lagstiftning som respekterar
            enskilda markägare och tillgodoser miljön. Jag sitter och tittar
            i vår reservation och konstaterar att han säger och efterfrågar
            precis det som vi skriver om i vår reservation.
          </note>
          <note>
            Jag skulle vilja veta: Vad är det som inte stämmer eller passar
            Per Åsling i reservationen? Jo, han hittar ett kryphål. Enligt
            hans egen motion ska man stärka det kommunala medinflytandet när
            det gäller prospektering och provborrningsbeskedet.
          </note>
          <note>
            Är det hans kryphål att nu säga: Det var inte riktigt så jag
            tänkte? Utifrån de resonemang och uttalanden som Per Åsling har
            haft hemma undrar jag: På vilket sätt stämmer inte den här reservationen
            med det Per Åsling har sagt tidigare?
          </note>
          <note type="speaker">
            Anf. 178 PER ÅSLING (c) replik:
          </note>
          <note>
            Herr talman! Energiuppgörelsen kommenterade jag, och Marie bad
            mig klargöra vissa saker. Först och främst har det skett en ordentlig
            satsning på förnybar energi tack vare energiuppgörelsen.
          </note>
          <note>
            Det är Centern som har drivit den frågeställningen i samband
            med att propositionen togs fram. Det är klart att det är oerhört
            väsentligt att vi nu har fått den här omställningen och får se
            att vi fasar ut kärnkraft.
          </note>
          <note>
            Det kärnkraftsberoende vi har i dag är ett resultat av en socialdemokratisk
            energipolitik. Analogt med vad du sade tidigare, Marie Nordén,
            måste den tidigare socialdemokratiska regeringen ha varit öppen
            och positiv för uranbrytning.
          </note>
          <note>
            Låt mig konstatera att den gång det kommunala vetot tillämpades
            var det i mitten av 70-talet i Skövde när Centerns partisekreterare
            var engagerad i Skövde kommun och uranbrytningen stoppades i Ranstad.
          </note>
          <note>
            Jag vill att du kommenterar: Vad gjorde du Marie under föregående
            mandatperiod när du till skillnad mot mig satt i riksdagen och
            fastställde den minerallagstiftning som finns i dag? Vilka förändringar
            som du i dag driver försökte du få genomförda då med socialdemokratisk
            majoritet?
          </note>
          <note>
            Jag vill också, Marie Nordén, att du utvecklar din syn på det
            kommunala vetot. Jag tror att kommunala företrädare i de kommuner
            du namngett i Jämtland förväntar sig att du klarar ut hur du ser
            på kommunalt veto och de företrädare som styr de kommunerna.
          </note>
          <note type="speaker">
            Anf. 179 MARIE NORDÉN (s) replik:
          </note>
          <note>
            Herr talman! Jag har i tre tidigare replikskiften preciserat
            och förklarat min inställning till det kommunala vetot. Jag tycker
            att det räcker så.
          </note>
          <note>
            Vi har en energiuppgörelse som bygger fast sig i kärnkraften.
            Per Åsling vill ge sken av att den ska fasas ut. Den här uppgörelsen
            innebär att man släpper kontrollen av kärnkraften. Det blir upp
            till näringen att bestämma hur vi utvecklar den.
          </note>
          <note>
            Sedan har han mage att säga att detta är ett resultat av den
            socialdemokratiska energipolitiken. Vad jag vet var Centerpartiet
            en del av den energipolitiken. Även om Per Åsling är här för första
            gången och detta är hans första mandatperiod måste han väl ändå
            ta ansvar för sitt eget partis politik. Ni var en del av energiuppgörelsen.
          </note>
          <note>
            Jag har aldrig ifrågasatt det kommunala vetot och om det fungerar
            eller inte. Det jag säger är att vi behöver tydliga signaler från
            våra politiker på flera nivåer. Det är också viktigt att vi har
            en regering som inte spretar när det gäller en så viktig fråga
            som uranbrytning.
          </note>
          <note>
            Per Åsling har på hemmaplan varit väldigt tydlig i sin inställning
            till uranbrytning, sina krav på inflytande och bättre information
            till markägare och kommuner. Många gånger har alla som har lyssnat
            på mig och Per Åsling nog trott att vi tycker ungefär samma sak.
          </note>
          <note>
            Nu har vi en reservation där vi i princip säger det som Per Åsling
            har sagt gång på gång hemmavid. Det handlar om att förbättra informationen
            och att ställa höga krav på miljön. Det tänker jag jobba med i
            riksdagen.
          </note>
          <note>
            Den motion som Per Åsling väckte var bra, och reservationen är
            ännu bättre. Jag kan inte se någon anledning till att Per Åsling
            inte vill rösta på den i morgon. Jag skulle vilja veta hur han
            tänker rösta, och om han röstar nej i så fall varför.
          </note>
          <note type="speaker">
            Anf. 180 PER ÅSLING (c) replik:
          </note>
          <note>
            Herr talman! Du svarade inte på mina frågor, Marie, och nu har
            du ingen möjlighet att komma in i debatten igen. Jag beklagar
            att du inte tog tillfället i akt och talade om vad du drev för
            frågor i samband med att ni satt i majoriteten och den minerallagstiftning
            vi nu har fastställdes. I rimlighetens namn kan man önska att
            de frågeställningar som nu lyfts på bordet då hade kommit in i
            ställningstagandet.
          </note>
          <note>
            När det gäller min syn på energipolitik och kärnkraft har jag
            varit väldigt tydlig. Jag har jobbat för energiomställning. Det
            är viktigt. En utfasning av kärnkraften förutsätter att vi ökar
            produktionen av förnybar energi i Sverige. Jag är väldigt glad,
            som jag har konstaterat tidigare, att vi nu gör detta energiskifte.
            Det är nödvändigt för miljön och för att vi ska klara klimatet
            för kommande generationer.
          </note>
          <note>
            Min utgångspunkt är att så fort som möjligt kunna göra en energiomställning
            för att på så sätt minska beroendet av kärnkraften. Kärnkraften
            är ett dåligt sätt att producera elenergi. I Sverige behöver vi
            inte satsa på uranbrytning. Som jag mycket tydligt sade tidigare
            i mitt inlägg motsätter jag mig uranbrytning i mitt hemlän Jämtland.
          </note>
          <note type="speaker">
            Anf. 181 CHRISTIN HAGBERG (s) replik:
          </note>
          <note>
            Herr talman! Per Åsling säger i sitt anförande att han är motståndare
            både till uranbrytning och till kärnkraft. Vad jag förstår, inte
            minst i den här debatten, måste du nu vara ganska ensam i den
            centerpartistiska gruppen, i varje fall här i riksdagen. Företrädare
            i näringsutskottet tog inte samma ställning, framför allt inte
            mot uranbrytning. Hur ställer sig egentligen Centerpartiet till
            uranbrytning? Det är en fråga som blir alltmer aktuell, inte minst
            med tanke på den proposition som kom i går. Där behöver vi få
            veta vad man tycker.
          </note>
          <note>
            Per Åsling säger också att han vill satsa på förnybar energi.
            Det är bra. Det är samma sak som vi i oppositionen tycker ska
            gälla och som vi har jobbat för sedan 1997 tillsammans med Centerpartiet.
            Men nu helt plötsligt i sitt anförande underkänner Per Åsling
            det arbete som har gjorts tidigare och säger att den satsning
            som nu görs är betydligt större än den som gjorts någon gång tidigare.
          </note>
          <note>
            Det är ingenting som jag känner igen. Jag har för mig när jag
            läst från olika statliga myndigheter som håller på med energifrågor
            att den förnybara energin ska öka från 46 procent till 49 procent.
            Det är inte så jättemycket.
          </note>
          <note type="speaker">
            Anf. 182 PER ÅSLING (c) replik:
          </note>
          <note>
            Herr talman! Låt mig börja med den förnybara satsningen. Det
            är klart att det byggs historiskt mycket på ett nytt energisystem
            i Sverige i dag. Vi är ledande både i Europa och globalt. Det
            är bra. Det är nödvändigt.
          </note>
          <note>
            När jag pratar om tidigare politik sträcker jag mig tillbaka
            till 1980 när vi hade energiomröstningen. Redan då drev vi på
            väldigt starkt för att vi borde satsa på det förnybara. Det sker
            nu, vilket är glädjande, men vi har tappat ett antal år. Vi har
            tappat värdefulla år i energiomställningen.
          </note>
          <note>
            Vi värnar det kommunala vetot. Vi tror på ett kommunalt självstyre.
            Vi tror på kommunala företrädare. Det är därför vi har intagit
            den syn som vi har när det gäller kommunernas roll och deras roll
            avseende vetot.
          </note>
          <note>
            Det är klart att Centerpartiet med stor trovärdighet kan jobba
            för en omställning av energisystemet, för en avveckling av kärnkraft
            och mot en uranbrytning med tanke på den konsekventa energipolitik
            som vi har drivit under åren för omställning till förnybart och
            miljöriktigt.
          </note>
          <note type="speaker">
            Anf. 183 CHRISTIN HAGBERG (s) replik:
          </note>
          <note>
            Herr talman! Per Åsling säger att vi har tappat ett antal år
            i den fortsatta utbyggnaden av förnybar energi. Då förstår jag
            att du menar åren mellan 2006 och 2009, när ni lade en våt filt
            över hela energipolitiken. Det kan jag i och för sig hålla med
            om.
          </note>
          <note>
            Det är ändå en märklig fråga. Jag vet ju, eftersom jag befinner
            mig i Jämtland lite då och då, att Per Åsling ganska hårt har
            drivit frågan om uranbrytning, mot kärnkraft och så vidare. Att
            du inte tydligare står upp för det och säger: Jag tycker att den
            här propositionen eller det här betänkandet inte stämmer med min
            övertygelse och kommer därför att rösta emot majoriteten i morgon.
            Det känns ju märkligt. Ska du åka hem till Jämtland, Per Åsling,
            och säga: Jag tycker egentligen så, men sitta i riksdagen och
            trycka på en knapp där jag säger nej till uranbrytning vill jag
            inte göra för jag har fått för mig att man då säger nej även till
            andra mineraler. Det står över huvud taget inte någonstans.
          </note>
          <note>
            Man kan fundera lite grann över det som tidigare har debatterats
            här, hur man gör undersökningen av den borrkärna som man får upp.
            Man använder så klart en screeningmetod där man kör flera olika
            mineraler samtidigt, för det kostar mycket att köra olika prover.
            Det tror jag inte ens att man försöker, utan man gör en snabbscreening
            och sedan när man vill borra ned sig, om vi ska skämta till det,
            efter något särskilt mineral gör man en djupare undersökning.
            Den analysmetoden måste finnas även när det gäller den här typen
            av analyser eftersom den finns på allt annat.
          </note>
          <note>
            Jag tycker att det känns som om du säger en sak men inte står
            upp för den politik som du tror på. Du har, precis som centerpartisterna
            från Skåne, fått underkasta dig vad man tycker i Stockholm.
          </note>
          <note type="speaker">
            Anf. 184 PER ÅSLING (c) replik:
          </note>
          <note>
            Herr talman! Jag står för den politik och jobbar för den politik
            som jag tror på. Min utgångspunkt är väldigt tydlig. Jag vill
            ha en helhetssyn på en ny mineralpolitik. Jag tycker att det är
            viktigt att de förändringar som görs och de beslut som fattas
            sker utifrån formella juridiskt och tekniskt möjliga lösningar.
          </note>
          <note>
            Jag tycker att det är viktigt när vi nu gör en revidering av
            miljölagen att det tas ett helhetsgrepp, att vi ser till att vi
            får en lagstiftning som under tid är lämplig för svensk mineralnäring,
            som stimulerar en fortsatt satsning på gruvindustrin och att det
            sker utifrån väldigt strikta och noggranna miljöutgångspunkter.
          </note>
          <note>
            Jag har också sagt att jag ser det som angeläget att vi tar hänsyn
            till vad enskilda människor tycker, vad enskilda markägare förfäktar
            när det gäller egen mark och att det är angeläget att kommunernas
            möjligheter till inflytande stärks.
          </note>
          <note>
            Det har varit mina utgångspunkter och jag kommer att fortsätta
            att förfäkta en sådan politik.
          </note>
          <note type="speaker">
            Anf. 185 KARIN SVENSSON SMITH (mp):
          </note>
          <note>
            Herr talman! Jag vill yrka bifall till reservation nr 1. Den
            reservationen går framför allt ut på att ge möjligheter för regionala
            och lokala företrädare att använda vetorätt. Om Per Åsling lyssnar
            på detta märker han att här ges en öppning för det han efterlyste
            i den andra reservationen, där det handlade om prospektering.
            Du saknade möjligheten till veto. Det är precis vad reservation
            nr 1 går ut på.
          </note>
          <note>
            Jag är född och uppväxt i Kävlinge kommun och ganska präglad
            av att Barsebäck ligger i den kommunen. Jag och många i min generation
            började vår politiska bana med kärnkraftsmotstånd, att organisera
            marscher mot Barsebäck, att samla in namn för folkomröstning om
            kärnkraft och att delta i linje 3 för att vi skulle få en energiframtid
            byggd på förnybara och säkra energikällor utan att behöva ta de
            negativa konsekvenser som uranbrytning, kärnkraftsanvändning och
            kärnkraftsavfall ger upphov till.
          </note>
          <note>
            För folk som ville bli politiskt aktiva, gå från miljörörelsen
            till politisk aktivitet, var det Centern eller Vänstern som gällde
            på 1970-talet. Jag valde Vänstern, men jag jobbade tillsammans
            med Centern i alla de här sakerna, både demonstrationerna, namninsamlingen
            och linje 3. Jag tror att väldigt många som då valde Centern i
            dag känner sig väldigt besvikna och inte alls känner igen sig
            i det motstånd som Per Åsling ger uttryck för i talarstolen.
          </note>
          <note>
            I Skåne finns det nu en ny oro. I vår hembygd det är faktiskt
            vår hembygd, även om vi sällan använder det uttrycket finns ett
            vackert landskap och fina biotoper. Där finns Fyledalen med örnarna.
            Där finns jordbrukslandskap, mark i klass 10 som ger livsmedelsproduktion,
            en produktion som i dag blir en väldig bristvara i takt med att
            befolkningen växer och många andra jordar förstörs.
          </note>
          <note>
            Vi vill värna vårt landskap. Vi vill värna det ekosystemet. Därför
            är det många kommuner som i dag känner sig oerhört uppbragta över
            hur Shell plötsligt kan sätta upp pinnar, lämna ut lappar och
            meddela att nu har man fått tillstånd att bedriva prospekteringsverksamhet
            efter fossilgas.
          </note>
          <note>
            Jag deltog i ett opinionsmöte i Hörby kommun. Vi fick byta lokal
            hela tiden och välja den största lokalen i kommunen för att alla
            skulle få plats. Folk var med rätta väldigt förvånade över att
            kommunen inte hade någonting att säga till om när det gällde huruvida
            man tyckte att Shell skulle få lov att prospektera och borra efter
            fossilgas. Det här handlar delvis om att minerallagen har brister.
            Prospekteringstillståndet vägs inte på något sätt mot några kriterier
            för hållbar utveckling eller om man tänker sig en ekologiskt hållbar
            framtid.
          </note>
          <note>
            Vi i det rödgröna gänget ser en framtid där man tar klimathotet
            på allvar. Det är inte många månader sedan klimatmötet i Köpenhamn
            avslutades. Vi var överens om att nu eller aldrig måste vi ställa
            om och hitta ett sätt att använda energi som inte hotar kommande
            generationer. Det är faktiskt en del av vad minerallagen handlar
            om i det här fallet, därför att det handlar om fossilgas som Shell
            har fått prospekteringstillstånd för. Det är bara kyrkogårdar,
            flygplatser och några militära anläggningar som är undantagna
            i sammanhanget. I övrigt gäller det här bolagets rätt att leta
            efter nya fossilkällor oinskränkt över alla andra intressen.
          </note>
          <note>
            Någon frågade hur man ska karakterisera minerallagen. Många av
            dem som förvånats och kanske inte annars är särskilt politiskt
            medvetna har blivit varse att inte vare sig kommuner eller länsstyrelser
            kan förhindra detta. Utländska bolag ges i princip oinskränkt
            rätt att leta efter det de finner kommersiellt intressant. Det
            är en lag som annars skulle passa bra i en bananrepublik men knappast
            i Sverige 2010.
          </note>
          <note>
            Det är viktigt att se över för kommande generationer inte bara
            möjligheterna till arbetstillfällen utan också det som är viktigt
            för att människan ska kunna upprätthålla ett gott liv och för
            att vi ska kunna värna om det som är väsentligt.
          </note>
          <note>
            Många i debatten har tidigare pratat om att man ska lita på lokala
            politiker. Ja, det kan man göra när det gäller Tomelilla, Sjöbo
            och Hörby. Där har kommunerna definitivt inte velat ge ett prospekteringstillstånd.
            Därför är det naturligt att man ställer sig bakom de motioner
            och den reservation som finns till förmån för dessa motioner som
            går ut på att ändra minerallagen på ett sådant sätt att det blir
            möjligt för kommuner och länsstyrelser att lägga in ett veto mot
            prospektering.
          </note>
          <note>
            Människan är beroende av naturen för sin överlevnad. Vi är beroende
            av att kunna använda naturresurser på ett sådant sätt att även
            de som kommer efter oss kan leva ett drägligt liv. Då är det viktigt
            att vi som är lagstiftare ser till att ändra lagarna på ett sådant
            sätt att båda blir möjliga. Man kan välja bort det ena, men man
            kan faktiskt inte förhandla med naturen. Det är ytterst vad minerallagen
            handlar om, nämligen att den måste förändras precis som annan
            lagstiftning så att långsiktigt hållbar utveckling är det som
            är överordnat andra intressen.
          </note>
          <note type="speaker">
            Anf. 186 EVA-LENA JANSSON (s):
          </note>
          <note>
            Herr talman! Jag ska göra några förtydliganden. Under Ulrica
            Messings tid som minister under förra mandatperioden uttalade
            hon att en socialdemokratisk regering inte kommer att tillåta
            uranbrytning. Det var vi nöjda med. Det var ett uttalande som
            jag tror att även Centerpartiet välkomnade.
          </note>
          <note>
            Jag ska också göra ett förtydligande till Per Åsling. Socialdemokraterna
            har i sin budget 1 miljard kronor mer än regeringen för forskning
            och utveckling av förnybar energi.
          </note>
          <note>
            Herr talman! I Sverige finns kanske västvärldens största uranfyndighet.
            Närke är landskapet med mest alunskiffer, som är rikt på uran.
          </note>
          <note>
            Det finns ett stort motstånd mot uranbrytning i Örebro län. Det
            bottnar i den historiska erfarenhet som finns i länet. I Kumla
            bröts skiffer fram till mitten av 60-talet i samband med uranutvinning.
            Verksamheten hade en stor miljöpåverkan. Det är något som märks
            genom flera vattenfyllda skifferbrott i Kumla och framför allt
            genom den hundra meter höga askhög som innehåller rester från
            skifferutvinningen, den så kallade Kvarntorpshögen.
          </note>
          <note>
            För mig är det självklart att kommunernas inflytande behövs även
            när det gäller provborrning och prospektering. När det gäller
            vetorätten vid uranbrytning har Bert Allard, professor i kemi
            vid Örebro universitet, sagt att man inte ska lita på den vetorätten
            på sikt. Det finns andra exempel där vetorätten har försvunnit.
          </note>
          <note>
            Med tanke på den argumentation som har framförts av framför allt
            Carl B Hamilton och Staffan Anger i dag borde fler än jag vara
            oroliga över den kommunala vetorättens vara i framtiden. När Staffan
            Anger och Carl B Hamilton pratar om kärnkraft och hur viktigt
            det är för arbetstillfällen med urangruvor inser man att den kommunala
            vetorätten är ganska svag i alla fall om de får fortsätta att
            regera. Till skillnad från centerpartisterna litar jag inte på
            att regeringen kommer att sätta miljön först. Man sade till exempel
            ja till gasledningen utanför Gotland trots att det borde ha skett
            en sträng miljöprövning.
          </note>
          <note>
            Jag vill också påminna de borgerliga ledamöter som är kvar i
            kammaren om näringsminister Olofssons uttalande vid en tidigare
            debatt. Hon sade att det var klart att hon såg riskerna med uranbrytning.
            Det är inte för inte som hon under alla år har kämpat mot kärnkraften.
            Den kampen tog ju slut någon gång. Jag vet inte riktigt när, men
            det var väl när Fredrik Reinfeldt vann kampen. Vi socialdemokrater
            anser att kärnkraften är en historisk parentes och att den ska
            avvecklas med förnuft. Det är därför vi också tycker att man inte
            ska bryta uran.
          </note>
          <note>
            Herr talman! Med detta vill jag yrka bifall till reservation
            2. Därmed ställer jag mig också bakom motionerna, bland annat
            2009/10:N242 av Sofia Larsen från Centerpartiet.
          </note>
          <note>
            I detta anförande instämde Karin Svensson Smith (mp).
          </note>
          <note type="speaker">
            Anf. 187 CARL B HAMILTON (fp) replik:
          </note>
          <note>
            Herr talman! Det är lite förvånande att höra de olika lagarna
            som socialdemokratins företrädare ömsom hyllar, ömsom dömer ut.
            Nu har vi hört att minerallagen har dömts ut av socialdemokratiska
            företrädare från Skåne och Jämtland, och den har hyllats av en
            företrädare från Norrbotten. Nu har vi sedan dess hört att det
            kommunala vetot dömts ut av företrädaren från Jämtland och nu
            även av Eva-Lena Jansson. Karin Åström var lite oklar beträffande
            Norrbotten.
          </note>
          <note>
            Man måste ändå ha en principiell hållning. Det är klart att det
            kommunala vetot inte är av Gud givet om vi nu har någon gud. Det
            är klart att det kan ändras genom beslut i Sveriges riksdag genom
            grundlagsändringar. Det är därför vi har en riksdag så att lagarna
            kan ändras då och då. Men jag vill upprepa att vi för vår del
            inte har detta på vårt program. Vi har aldrig haft det i den här
            frågan. Vi för vår del hävdar den kommunala vetorätten.
          </note>
          <note>
            Jag har en annan syn på kärnkraft än Per Åsling. Det är allmänt
            bekant. Men det innebär inte att jag är för uranbrytning i Sverige.
            Det finns ingen logik i detta. Om man behöver uran kan man köpa
            det. Det här är en frukt av er egen åsikt om att uran på något
            sätt icke är önskvärt. Eftersom jag inte har den åsikten kan jag
            lika gärna importera uran. Jag ser inget problem med det. Därför
            ska man inte göra kopplingen mellan kärnkraft och inhemsk uranbrytning.
          </note>
          <note type="speaker">
            Anf. 188 EVA-LENA JANSSON (s) replik:
          </note>
          <note>
            Herr talman! Den som har gjort de tydligaste kopplingarna mellan
            uran och kärnkraft, Carl B Hamilton, är bland annat Maud Olofsson.
            För mig finns en tydlig koppling. Det finns en koppling mellan
            anrikat uran och vad som till exempel händer med kärnvapen.
          </note>
          <note>
            Vi gillar inte uran. Vi tycker inte att man ska ta upp det ur
            marken. Det är därför vi har ställt oss bakom bland annat socialdemokratiska,
            miljöpartistiska och centerpartistiska motioner.
          </note>
          <note>
            Jag försökte peka på att det i vårt län finns ett stort motstånd
            mot att bryta uran. Vi är oroliga för miljöeffekterna. Det som
            hände på 60-talet var att man då inte kunde se konsekvenserna.
            Vi har lärt oss av historien. Det finns ett politiskt motstånd
            över blockgränserna därav motionen från Sofia Larsen.
          </note>
          <note>
            Man vill också kunna säga nej till prospektering. Där finns just
            nu inte möjligheten. Det är därför vi vill stärka inflytandet
            över både prospekterings- och provborrningsskedet. Därför har
            vi reserverat oss. Om Carl B Hamilton inte har några betänkligheter
            om varifrån han skaffar uranet till sina nya kärnkraftverk borde
            han, om han inte tycker att det är viktigt med uranbrytning i
            Sverige, kunna ställa sig bakom vår reservation. Men det har jag
            inte uppfattat att Carl B Hamilton vill göra.
          </note>
          <note type="speaker">
            Anf. 189 CARL B HAMILTON (fp) replik:
          </note>
          <note>
            Herr talman! Hotet mot det kommunala vetot kommer från dem i
            denna kammare, som har lagstiftningsmakt, som faktiskt säger att
            det bör kunna köras över av beslut i Stockholm. Jag tycker inte
            det.
          </note>
          <note>
            Eva-Lena Jansson är orolig för att det kommunala vetot kan förändras.
            Men hotet kommer inifrån det egna partiet. Vi har hört gång på
            gång här i kammaren att ledamöter från Socialdemokratiska arbetarepartiet
            i Norrland vill upphäva det kommunala vetot om man på lokal nivå
            fattar fel beslut.
          </note>
          <note>
            Hotet kommer från de egna, Eva-Lena Jansson, inte från alliansregeringens
            eller Alliansens riksdagsgrupper.
          </note>
          <note type="speaker">
            Anf. 190 EVA-LENA JANSSON (s) replik:
          </note>
          <note>
            Herr talman! Hotet om att öppna urangruvor kommer från den borgerliga
            regeringen. Det är i alla fall min uppfattning. Det är därför
            vi har ställt oss bakom den här reservationen och yrkat bifall
            till de motioner där vi säger att vi vill stärka kommunernas möjlighet
            att även stoppa prospektering. Även prospektering, inte bara gruvorna,
            gör naturligtvis stor skada på naturen därav vår reservation.
            Det är det vi vill tydliggöra.
          </note>
          <note>
            Den borgerliga regeringen har sagt att man vill utöka kärnkraften
            och tycker, som Staffan Anger har sagt, att det är bra med urangruvor
            så att det blir fler arbetstillfällen. Vi tycker inte att arbetstillfällen
            när det gäller urangruvor är bra. Däremot har vi sagt ja till
            annan mineralbrytning när det gäller bland annat gruvorna i Norrbotten.
          </note>
          <note type="speaker">
            Anf. 191 STAFFAN ANGER (m) replik:
          </note>
          <note>
            Herr talman! Det går inte att komma ifrån detta med det kommunala
            vetot och den diskussion som förs inom socialdemokratin. Vi ser
            det som väldigt allvarligt att man över huvud taget tvekar om
            att ha ett kommunalt veto i den här typen av frågor. Vi i Alliansen
            vill ha fler kommunala veton. Vi tror på en decentraliserad organisation.
          </note>
          <note>
            Allrahelst här finns den kommunala möjligheten till beslut genom
            minerallagen, strålskyddslagen och miljölagen. Den är starkt skriven
            det vet du lika bra som jag och det är svårt att få sådana här
            godkännanden.
          </note>
          <note>
            Jag skulle vilja ställa en fråga till dig: Litar inte du på att
            exempelvis Örebro kommun skulle säga nej om man fick tillstånd
            att göra någonting i Kvarntorp? Du tog exemplet från Skövde där
            man sade nej. Det är naturligtvis riktigt att Bergs kommun ska
            säga nej om de inte vill. Men ni tvekar ju i stor utsträckning
            om det kommunala vetot, och jag måste säga att det är anmärkningsvärt.
          </note>
          <note type="speaker">
            Anf. 192 EVA-LENA JANSSON (s) replik:
          </note>
          <note>
            Herr talman! Jag har sagt att jag anser att det kommunala vetot
            även ska gälla provborrning, alltså prospekteringsskedet. Det
            kommunala vetot, där kommunerna säger nej till uranbrytning, räcker
            inte. De kan ju ändå göra en prospektering. Vi har hört Jan Andersson
            redovisa hur en del försöker kringgå hela uranbrytningsfrågan
            genom att prospektera och titta efter andra mineraler utan att
            nämna uran. Men det hjälper inte om man gör de här prospekteringarna,
            för de åstadkommer också stor skada på miljön.
          </note>
          <note>
            Vi vill inte ha den brytningen i Örebro län. Det är det jag är
            tydlig med. Om Folkpartiet får fortsätta att styra Örebro kommun
            är jag inte säker på hur de skulle se på den frågan. Däremot vet
            jag att man i Kumla kommun, där Socialdemokraterna fick 51 procent
            i förra valet, kommer att säga nej. Det är jättetydligt.
          </note>
          <note type="speaker">
            Anf. 193 STAFFAN ANGER (m) replik:
          </note>
          <note>
            Herr talman! Det är tydligt att det inte går att lita på det
            kommunala vetot, och det är väldigt sorgligt. Jag har i den här
            diskussionen hela tiden en känsla av att Socialdemokraterna har
            gått åt vänster. Man har tappat sin målsättning med sysselsättning
            och effektiv produktion, att stödja kärnkraften och se till att
            vi får möjlighet att klara energiförsörjningen i Sverige till
            svensk industri. Det är anmärkningsvärt.
          </note>
          <note>
            Även om jag kan tänka mig uranbrytning blir jag inte ledsen om
            det inte blir någon uranbrytning i Sverige. Men jag skulle bli
            ledsen om man stoppade mineralprospekteringen i Sverige, som är
            stor och måste bli större. Vi har alltså stora reserver av mineraler
            järnmalm, koppar, guld, silver och mycket annat. Detta innebär
            i princip att ni i stort sett stoppar möjligheten att starta uranprospektering.
            Det går inte, därför att man kommer att få fram inte bara uran
            utan också koppar, zink och annat. Jag hoppas att ni förstår vilken
            situation ni bidrar till.
          </note>
          <note>
            Vi har fått detta fantastiska mineralland som en gåva. Det är
            också en gåva att det inte finns tillräckligt med järnmalm i Kina
            och att priserna kommer att gå upp. Vi hade koncernchefen i SSAB
            här i veckan, och han var mycket bekymrad för prisökningarna.
            Det innebär att Pajala kommer att bli lönsamt.
          </note>
          <note>
            Min fråga till dig är: Om vi skulle hitta uran när man har börjat
            producera järnmalm i Pajala, ska vi stänga Pajala då?
          </note>
          <note type="speaker">
            Anf. 194 EVA-LENA JANSSON (s) replik:
          </note>
          <note>
            Herr talman! Det SSAB framförde när de var i riksdagens näringsutskott
            var att de var bekymrade över regeringens politik som inte tog
            hänsyn till deras behov när det gäller bland annat sjötransporter.
            De var väldigt tydliga med att de inte tyckte att regeringen hade
            drivit den frågan, vare sig i Sverige eller i EU.
          </note>
          <note>
            När det gäller marknaden före miljön är Socialdemokraterna tydliga:
            Miljöhänsyn måste tas. Marknaden kan inte gå före. Det finns gränser
            för när arbetstillfällena blir mindre viktiga än miljön. Jag tycker
            att Marie Nordén tydligt har redovisat var vinsten ligger i att
            inte öppna en urangruva till exempel i Jämtland. Det finns fler
            arbetstillfällen och en större vinning både nu och för våra barns
            framtid.
          </note>
          <note>
            När det gäller Kvarntorpshögen i Örebro län ser vi att den är
            ett tydligt minnesmärke över tidigare dumheter. I dag kan man
            använda den som skidbacke på vintern, men jag hade hellre sett
            att man kunde åka skidor någon annanstans än att ha det miljömärke
            som finns där i dag. Det är det vi vill undvika genom att ge kommunerna
            möjlighet till inflytande redan vid prospekterings- och provborrningsstarten.
          </note>
          <note>
            Med det, herr talman, hoppas jag att Staffan Anger är nöjd med
            mitt svar.
          </note>
          <note>
            Anf. 195 GÖRAN PERSSON i Simrishamn (s):
          </note>
          <note>
            Herr talman! Mycket har sagts här under sen eftermiddag och nu
            i början av kvällen. Vi började uppe i Pajala och har väl varit
            nere vid Österlen och vänt någon gång. Jag ser att det kommer
            några talare efter mig också.
          </note>
          <note>
            Jag ska inte bli alltför långrandig. Mycket har sagts angående
            ämnet och angående uran, så jag ska inte nämna så mycket om det.
            Jag står givetvis bakom den reservation som oppositionen har lagt.
          </note>
          <note>
            Jag ställer mig också bakom det särskilda yttrande som har nämnts
            till en liten del, men jag tycker att det är ett intressant kapitel.
            Det står där på de sista raderna: Vi vill också understryka att
            vi inte anser att storskalig utvinning av naturgas (fossilgas)
            i Sverige går att förena med de höga ambitioner som Sverige måste
            ha på klimatområdet.
          </note>
          <note>
            Jag övergår då till andemeningen i mitt anförande, nämligen det
            som händer på det lokala planet, inte minst i Skåne och Österlen,
            där mellan 20 och 25 procent av detta vårt sydligaste landskap
            är inmutat för just prospektering av naturgas.
          </note>
          <note>
            Det gäller att vi tar oron på allvar, för det här är inte ett
            framtida scenario utan det som händer nu i dag, som har hänt under
            förra hösten och sedan några år tillbaka vad gäller ansökan om
            prospektering och genomförande av en provborrning, en avslutning
            av densamma men också en ny påbörjad provborrning i grannkommunen.
          </note>
          <note>
            Jag vill i rent demokratisk anda att man lägger märke till dessa
            organisationer, framför allt ett nätverk som heter Heaven or Shell,
            som kämpar helt ideellt i den andemeningen att vi ska ta oron
            på allvar hos de människor som bor i denna kulturmiljö och detta
            mycket känsliga område. De flesta känner nog till detta nätverk,
            men man kan gå in på hemsidan himmelsk.se och läsa om vad som
            händer och sker i denna del av Sverige.
          </note>
          <note>
            När det gäller just naturgasen har vi kommit fram till att den
            inte är någon framtida energikälla. Vi ska satsa på andra källor
            och en energiomställning som kanske inte har så mycket med naturgasen
            att göra.
          </note>
          <note>
            Jag vill också dra en lans för det som händer i närområdena.
            I ekoparken kring Christinehof försöker man få kulturlandskapet
            att också vara en bra ingrediens i besöksnäringen. Det är denna
            näring vi vill ha och se på Österlen hellre än utvinning av naturgas.
          </note>
          <note>
            Herr talman! Jag ska inte säga mycket mer, eftersom jag har instämt
            i vad som tidigare sagts. Jag vill ändå att vi när vi i framtiden
            får upp detta till debatt jag är övertygad om att den här debatten
            återkommer i kammaren tar med oss det som finns i närmiljön på
            de platser där det verkligen äger rum och att vi i demokratisk
            anda tar oron på allvar hos dessa människor som lever i det, de
            människor som kanske tänker flytta dit, och tar deras ställningstagande
            på allvar. Vi har bara en miljö, och vi har bara en värld att
            leva i, och den ska fungera även för framtida generationer.
          </note>
          <note>
            Med detta korta men något så när kärnfulla inlägg tackar jag
            för mig.
          </note>
          <note type="speaker">
            Anf. 196 PETER PEDERSEN (v):
          </note>
          <note>
            Herr talman! Jag vill börja med att yrka bifall till reservation
            2.
          </note>
          <note>
            Jag har lyssnat på debatten och börjar fundera på om politik
            är det möjligas konst, som man brukar säga, eller om det är det
            löjligas konst. Jag har svårt att förstå de centerpartister som
            i dag går upp i talarstolen och låtsas att man har sagt något
            annat än man faktiskt har sagt.
          </note>
          <note>
            Det är nio centerpartister, tror jag, som i sina motioner uttrycker
            exakt samma syn den som uttrycks i reservation 2, nämligen att
            man på kommunal nivå ska få mer att säga till om även vad gäller
            prospektering och undersökning. Det är i så fall inte bara vi
            som inte har förstått minerallagen för att vara ironisk utan det
            är ett antal centerpartister som heller inte har gjort det, och
            dessutom några som jobbar med de här frågorna till vardags.
          </note>
          <note>
            Om man nu tycker att detta med kommunalt veto är jättebra och
            viktigt när det gäller själva uranbrytningen det är vi ju alla
            överens om varför anser samma politiker på den borgerliga sidan
            att det är helt uruselt om det kommunala vetot ska gälla också
            själva undersökningstillståndet? Varför är de kommunala politikerna
            kloka bara när det gäller uranbrytning men helt utan kompetens
            att avgöra om det ska ske provborrningar i deras egen kommun?
            Jag skulle gärna vilja ha ett svar på de frågorna.
          </note>
          <note>
            Om man nu gör provborrningar och kommer fram till att det finns
            mycket uran i en viss kommun skapar det ett enormt tryck. Det
            är stora värden som står på spel, och det skapar ett stort tryck
            på politikerna oavsett partifärg. Det kan vara mycket svårt i
            kommuner där man har hög arbetslöshet, inte har så många andra
            tillfällen att fixa jobb och är utanför tillväxtregionerna. Då
            sätter man enormt tryck på de politikerna att ta ställning för
            eller emot uranbrytning. Detta har jag inte hört att någon över
            huvud taget har diskuterat i dag.
          </note>
          <note>
            I Örebro hade nätverket Freda Skiffern ett möte, en hearing,
            den 23 april 2006. Jag tror att det går att lyssna på det i ett
            klipp i Sveriges radio Örebro. Det finns en debattartikel i Nerikes
            Allehanda som skrevs av ett stort antal länspolitiker i Örebro
            län jag tror att alla partier var med utom Moderaterna där vi
            enades bakom ett upprop: Freda skiffern! Det gick ut på att vi
            vill hitta ett sätt att säkerställa att politikerna och de boende
            i Närke, där det finns alunskiffer, om de inte vill ha olika prospektörer
            på plats kan säga stopp redan i ett tidigt skede. Det kan handla
            om ändrad lagstiftning och tillägg till lagar.
          </note>
          <note>
            Om man som politiker har en åsikt som man uttrycker i motioner
            tycker jag att man ska vara så hedervärd att man fullföljer den
            linjen här i kammaren även om det råkar bryta mot den egna partilinjen.
            Någon gång har man rätt att stå för sin ståndpunkt även om det
            bryter mot partilinjen. Och jag tycker att det här är en fråga
            där man ska stå upp för sin åsikt.
          </note>
          <note>
            Dessutom tycker jag att det om man säger en sak på hemmaplan
            eller i motioner också är en klar fördel att man faktiskt står
            för den åsikten när det är omröstning. Vi kan inte ha en ordning
            där man byter åsikt när det blir lite jobbigt och där man dessutom
            försöker låtsas som om man inte har bytt åsikt.
          </note>
          <note>
            Det är bara att läsa innantill! Det står här att man vill stärka
            det kommunala medinflytandet redan i prospekterings- och provborrningsskedet.
            Det säger nio centerpartister. Hur kan man få det till att man
            inte alls tycker som vi i oppositionen? Det är ju precis det ni
            gör. Jag tycker att ni ska stå för er åsikt och rösta på reservation
            2.
          </note>
          <note type="speaker">
            Anf. 197 STAFFAN ANGER (m) replik:
          </note>
          <note>
            Herr talman! Det är intressant med det kommunala vetot och pressen
            på möjligheter till arbetstillfällen. Jag vet att Peter Pedersen
            känner detta tryck från Degerfors och från de problem som har
            funnits där. Nu har ju ett bra företag som Outokumpu gått in och
            räddat det hela.
          </note>
          <note>
            Ska man leda en kommun är det klart att man måste kunna ta press.
            Det kommunala vetot anser jag och mitt parti att man vill utvidga
            så mycket som möjligt, men det kräver ju också att den kommunala
            ledningen klarar av pressen. Det kan gälla 100200 jobb. Det kan
            också vara något annat än uran som ska produceras. Det kan vara
            koppar eller zink som inte heller alltid är så trevligt för miljön.
          </note>
          <note>
            Om man har följt den lagstiftning som finns måste man kunna fatta
            rätt beslut i kommunen. Det ska inte ske här i riksdagen. Det
            ska ske i kommunen. Det ska ske i Degerfors, i Kumla, i Örebro
            eller i Bergs kommun. Tror inte Peter Pedersen att det kommunala
            vetot klarar av sådana frågor?
          </note>
          <note type="speaker">
            Anf. 198 PETER PEDERSEN (v) replik:
          </note>
          <note>
            Herr talman! Jo, Staffan Anger, och dessutom klarar jag av att
            läsa innantill! Jag kan inte läsa någonstans att vi skulle vara
            emot det kommunala vetot. Däremot säger vi att vi tycker att det
            ska omfatta även prospektering och undersökningsplikt. Vi vill
            ju förstärka det kommunala vetot.
          </note>
          <note>
            Ni låtsas bara att ni är för det kommunala vetot. Ni hoppas på
            att man ska hitta uran i någon kommun, och då hoppas ni att trycket
            ska bli så stort att de kommunala företrädarna inte orkar hålla
            emot. Det är bättre att ni erkänner det fullt ut i stället för
            att låtsas som att ni är banerförare för det kommunala vetot.
          </note>
          <note>
            Vi vill faktiskt utöka det kommunala vetot. Då är det lite trist
            att höra er påstå att vi vill urholka det. Det är ju precis tvärtom.
            Jag kan inte förstå hur någon som läser det vi skriver kan tolka
            detta på annat sätt än att vi ytterligare vill stärka de kommunala
            företrädarnas möjlighet att säga nej till uranprospektering i
            sin kommun.
          </note>
          <note type="speaker">
            Anf. 199 STAFFAN ANGER (m) replik:
          </note>
          <note>
            Herr talman! När du, Peter Pedersen, förde resonemanget uppe
            i talarstolen var det fullt tydligt att du tvivlade på att kommunrepresentanter
            och kommunledning skulle klara av en ökad press när det gäller
            arbetstillfällen. Det måste de ju klara av, annars ska de inte
            sitta i kommunledningen.
          </note>
          <note>
            Det som vi reagerar på är att man lamslår prospekteringsmöjligheterna
            när man ser till att bergskillen inte får besluta om att starta
            upp prospektering. Det är jättefarligt.
          </note>
          <note>
            Sedan finns det en risk som framfördes, nämligen att det kommer
            med uran även om man säger att man ska prospektera zink. Det kan
            bli dålig öppenhet då. Fortfarande tycker jag inte att du har
            svarat att du tror på att kommunen klarar av det kommunala vetot
            och att ni inte vill ha ett förstärkt kommunalt veto.
          </note>
          <note type="speaker">
            Anf. 200 PETER PEDERSEN (v) replik:
          </note>
          <note>
            Herr talman! Alla vet, oavsett partifärg, att när stora ekonomiska
            värden står på spel är det lätt att säga att man ska följa sitt
            samvete och sin exakta övertygelse, men det kan skapa uppenbara
            problem.
          </note>
          <note>
            Här i kammaren står inga stora ekonomiska värden på spel, men
            ändå är det vissa ledamöter som tydligen inte orkar stå vid sin
            övertygelse. Man klarar inte pressen, helt enkelt. Då handlar
            det inte om arbetstillfällen man har ju sin försörjning säkrad
            utan om hårt tryck från partikamrater eller andra företrädare
            för Alliansen. Jag tycker att det är lite magstarkt att ni talar
            om att man ska kunna stå emot. Ja, låt dem göra det fullt ut utan
            repressalier, så får vi se hur omröstningen går.
          </note>
          <note type="speaker">
            Anf. 201 MARIE NORDÉN (s):
          </note>
          <note>
            Herr talman! Jag bad om ordet för att Carl B Hamilton tar sig
            friheten att dels inte lyssna, dels göra tolkningar av det jag
            har sagt och inte på ett sätt som inte stämmer.
          </note>
          <note>
            Det kommunala vetot behövs mer än någonsin just nu. Det är för
            att vi har en regering som är positiv till uranbrytning. Det är
            kommunerna som för tillfället är garanten för att det inte ska
            bli någon uranbrytning i Sverige, vilket jag inte tycker är tillfredsställande.
            Min förhoppning är att uranbrytning inte ska vara en fråga över
            huvud taget. Det ska vara glasklart att vi inte bryter uran i
            Sverige.
          </note>
          <note>
            Men vi är inte där än. Just därför måste vi stärka kommunernas
            och markägarnas insyn och inflytande över prospekteringstillfället.
            Det är där det brister.
          </note>
          <note>
            Sedan frågade Per Åsling mig om vad jag gjorde eller inte under
            förra mandatperioden. Det var fem år sedan vi antog den förra
            minerallagstiftningen. Det var en bra minerallagstiftning som
            var väl anpassad till situationen för fem år sedan.
          </note>
          <note>
            Per Åsling är precis lika väl medveten som jag om att situationen
            ser annorlunda ut i dag. Prospekteringarna ser helt annorlunda
            ut. Det var knappt en fråga i Jämtland om uranbrytning för fem
            år sedan. Nu ser verkligheten helt annorlunda ut. Just därför
            kräver och föreslår vi de här ändringarna, som är väl i linje
            med vad flera av våra centerpartistiska riksdagskamrater har skrivit
            i sina motioner.
          </note>
          <note>
            Jag hoppas återigen på att vi har en majoritet som ser annorlunda
            ut i morgon och att det är fler som följer sin övertygelse.
          </note>
          <note type="speaker">
            Anf. 202 PER ÅSLING (c):
          </note>
          <note>
            Herr talman! Utskottsmajoriteten föreslår förändringar som är
            genomförbara. Man har en helhetssyn. Man backar tydligt upp det
            kommunala vetot. Utskottsmajoriteten avstyrker min motion.
          </note>
          <note>
            Om jag då ska kommentera oppositionen och dess reservation kan
            jag säga att jag tycker att det finns skrivningar som är svåra
            att tolka. Man har tappat totallösningar. Det är en otydlighet
            när det gäller det kommunala vetot. Det har markant också kommit
            fram i debatten här. Skrivningarna präglas av kortsiktighet och
            populism. Men man tillstyrker min motion.
          </note>
          <note>
            Jag vill göra en röstdeklaration här. Jag känner att jag inte
            kan rösta emot min egen motion i morgon. Och jag kommer inte att
            delta i voteringen.
          </note>
          <note type="speaker">
            Anf. 203 CHRISTIN HAGBERG (s) replik:
          </note>
          <note>
            Herr talman! Jag blir förvånad när Per Åsling uttrycker att han
            stöder majoritetens förslag i betänkandet. Det här är ett motionsbetänkande,
            och man har inga förslag från majoriteten, utan man står fast
            vid det som för närvarande gäller.
          </note>
          <note>
            Men vi har i motionerna och genom vår reservation gått ett steg
            längre och sagt att vi vill ha ett förbud mot uranbrytning i Sverige.
            Vi menar bland annat att det inte är förenligt med vår energipolitik,
            där vi säger att vi vill fasa ut kärnkraften. Men det handlar
            också om att befolkningen är orolig i de områden där man i dag
            prospekterar och borrar och ser ifall det finns tillräckligt med
            uran. Det gäller bland annat Jämtland, där du bor. Man känner
            inte att man har kunnat vara med och påverka och så vidare.
          </note>
          <note>
            Därför blir jag väldigt förvånad när du säger att du stöder det
            förslag som majoriteten har i betänkandet. De har ju inte några
            andra förslag än det som gäller i dag.
          </note>
          <note type="speaker">
            Anf. 204 PER ÅSLING (c) replik:
          </note>
          <note>
            Herr talman! Jag tycker inte att vi ska ta nya tag i debatten
            här. Vad jag sade var att jag ser brister i reservationen. Jag
            ser uppsidor. Men när jag väger majoritetens förslag kontra reservationen
            blir det en övervikt av plus för majoriteten. Så blir det för
            min del, från min utgångspunkt, när det gäller den politiska inriktningen
            och utförandet. Men majoriteten avstyrker min motion till skillnad
            från vad man gör i reservationen. Jag är tacksam för att man i
            reservationen tillstyrker min motion, men när jag väger ihop det
            hela kommer jag fram till att jag ska avstå från att rösta.
          </note>
          <note>
            Trots att man i reservationen tillstyrker min motion är det inte
            möjligt för mig att bifalla de skrivningar som finns i reservationen.
          </note>
          <note type="speaker">
            Anf. 205 CHRISTIN HAGBERG (s) replik:
          </note>
          <note>
            Herr talman! Då måste jag ställa en fråga till Per Åsling: Vad
            är det för brister du ser i vår reservation? Vi har ju tagit upp
            den problematik som bland annat du själv säger att du har tagit
            upp i din motion. Vi har också gjort det från Socialdemokraterna.
            Även de andra partierna har gjort det. Då vill jag veta vad det
            är för brister.
          </note>
          <note>
            Sedan har jag full respekt för att du, genom det tryck som sätts
            inom ditt eget parti, väljer att inte delta vid omröstningen i
            den här frågan. Det har jag full respekt för. Det handlar inte
            om det. Men jag vill gärna veta: Vad är det för brister som du
            ser i vår reservation?
          </note>
          <note>
            Det är oerhört viktigt för oss att veta det, eftersom vi tidigare
            har haft en energipolitik som har varit blocköverskridande. Till
            exempel näringslivet tycker att det är oerhört viktigt att man
            har det för att kunna få den här långsiktigheten. Därför är det
            oerhört viktigt att veta: Vad är det för brist som vi framför
            i vår reservation när vi tar fram det som bland annat du har drivit
            väldigt hårt hemma i Jämtland?
          </note>
          <note type="speaker">
            Anf. 206 PER ÅSLING (c) replik:
          </note>
          <note>
            Herr talman! Som jag har sagt tidigare: Jag saknar en helhetssyn
            i reservationen när det gäller minerallagstiftning och en politik
            som har fokus på att utveckla gruvindustrin och ta till vara dess
            potential.
          </note>
          <note>
            Det är det som gör att jag känner att jag inte har möjlighet
            att rösta med er. Där är majoritetens förslag tydligare, och det
            ligger mycket närmare den uppfattning jag har, självklart.
          </note>
          <note>
            Jag noterar också att diskussionen om det kommunala vetot har
            varit motstridig i den debatt som vi nyligen har haft. Det gör
            att jag inte känner trygghet i var oppositionen står när det gäller
            det kommunala vetot.
          </note>
          <note>
            Men, återigen, oppositionen backar upp min motion. Därför har
            jag fattat det beslut jag har fattat och gjort den deklaration
            som jag nyligen har avgivit när det gäller mitt ställningstagande.
          </note>
          <note type="speaker">
            Anf. 207 EVA-LENA JANSSON (s) replik:
          </note>
          <note>
            Herr talman! Jag blev lite förvånad över Per Åslings beskrivning
            av vårt ställningstagande från oppositionen. Jag förstår att det
            är en svår situation. Ibland är laget starkare än jaget, och jag
            har full respekt för att man inte alltid kan göra det man själv
            tycker är viktigast.
          </note>
          <note>
            Men i vissa frågor måste jag i alla fall bestämma mig för vad
            som är viktigast för mig som person. Jag kommer att prövas i de
            frågorna. Det har hänt en gång tidigare i den här kammaren, och
            jag kommer säkert att prövas vid fler tillfällen.
          </note>
          <note>
            Jag vill ändå påpeka att det i vår reservation står följande:
          </note>
          <note>
            När det gäller frågan om uranprospektering anser vi i likhet
            med flera motionärer från partier på båda sidor om blockgränsen
            att det lokala och regionala inflytandet måste stärkas. Det finns
            anledning att se över frågan om hur enskilda, kommuner, länsstyrelser
            m.fl. kan få bättre information, insyn och påverkansmöjligheter
            i samband med uranprospektering. Regeringen bör även göra provborrning
            efter uran tillståndspliktig i linje med vad som föreslås i motion
            2009/10:N390 (mp).
          </note>
          <note>
            Det kan liksom inte bli mer tydligt än så.
          </note>
          <note>
            Då har jag en fråga. Om Per Åsling inte kan stå för det här som
            är helt i linje med, som jag har uppfattat det, den motion han
            har skrivit och han inte heller kan gå på det majoriteten har
            sagt måste det tolkas som att han inte litar på regeringen. I
            utskottsmajoritetens ställningstagande säger man ju att man litar
            på att regeringen följer frågan. Men det gör tydligen inte Per
            Åsling. Det är väl därför han ska avstå i morgon?
          </note>
          <note>
            Men vad är det som är otydligt med vårt ställningstagande? Jag
            förstod inte det när han svarade Christin Hagberg, så jag hoppas
            på att få svar, herr talman.
          </note>
          <note type="speaker">
            Anf. 208 PER ÅSLING (c) replik:
          </note>
          <note>
            Herr talman! Jag litar på regeringen. Min utgångspunkt är att
            jobba för att värna utvecklingen i bland annat mitt hemlän Jämtlands
            län. Det är därför jag har skrivit motionen. Jag har gjort det
            i övertygelsen om att det är viktigt att stärka det kommunala
            vetot, att stärka det lokala inflytandet och att stärka den enskilde
            markägaren.
          </note>
          <note>
            Men när det gäller behandlingen senare innehåller utskottets
            förslag respektive reservationen andra frågeställningar som har
            bäring på minerallagen och som går vidare än den motion jag har
            väckt. Jag kan inte ställa upp på den formulering som reservationen
            innehåller.
          </note>
          <note>
            Jag har en uppfattning som ligger betydligt närmare majoriteten.
            Jag konstaterar att majoriteten har gjort en positionsförskjutning
            som jag tror har bäring på det stämmobeslut Centerpartiet har
            men också den motion som vi har lämnat. Vi vill mer, men vi ser
            att det är en process som är på gång. Det är bra.
          </note>
          <note>
            När jag har lagt ihop summan av kardemumman har jag kommit fram
            till det ställningstagande jag gör.
          </note>
          <note type="speaker">
            Anf. 209 EVA-LENA JANSSON (s) replik:
          </note>
          <note>
            Herr talman! Jag är inte säker på att jag fick ihop det där i
            alla fall. Jag förstår inte riktigt vad som är problemet med vår
            reservation: Det kommunala vetot är därför som det framgår av
            motionen ett centralt inslag vid prövning av tillstånd för uranbrytning.
          </note>
          <note>
            Vi pekar också på att man även bör göra provborrningar efter
            uran tillståndspliktiga i linje med vad som föreslås i motionen.
          </note>
          <note>
            Var är problemen? Jag tycker att det är så uppenbart, så tydligt.
            Vi ställer oss bakom de motioner som vill ge större kommunalt
            inflytande över både provborrning och prospektering.
          </note>
          <note>
            Skulle det finnas något annat luddigt här? Jag har snart läst
            alltihop. Det finns inget annat i den här reservationen, så jag
            förstår inte vad som är svårigheten för Per Åsling när det gäller
            att ställa sig bakom den om han nu tycker att de här frågorna
            är så viktiga.
          </note>
          <note>
            Därför ställde jag frågan och hade hoppats få ett svar. Jag inser
            att det inte blir tydligare än så här.
          </note>
          <note>
            Herr talman! Jag avstår från att säga något mer nu.
          </note>
          <note type="speaker">
            Anf. 210 PER ÅSLING (c) replik:
          </note>
          <note>
            Herr talman! Jag tycker att jag har beskrivit varför jag har
            gjort mitt ställningstagande. Reservationen innehåller mer än
            bara svar på motionerna, mer av ett mineralpolitiskt ställningstagande
            kanske jag ska säga. Jag tycker att det är bristfälligt. Det saknar
            helhetssyn. Dessutom är många inslag präglade av populism. Det
            gillar jag inte.
          </note>
          <note>
            Det är det som är min utgångspunkt för det ställningstagande
            jag har gjort. Jag kommer inte att avge någon röst i morgon.
          </note>
          <note>
            Jag kommer att se till så att jag fortsätter mitt arbete med
            att stärka det lokala och kommunala ansvaret, för jag tror att
            det är viktigt. Det arbetet kommer jag att göra här i riksdagen
            men också i övrigt när det gäller att bedriva ett opinionsarbete.
          </note>
          <note>
            Jag hoppas att vi ska kunna utveckla den här frågeställningen
            så att vi når fram och kan skapa den offensiva mineral- och industripolitik
            som jag vill se på det här området.
          </note>
          <note>
            Anf. 211 GÖRAN THINGWALL (-):
          </note>
          <note>
            Herr talman! Efter fyra timmar måste jag ställa frågan nu angående
            kommunalt veto. Är majoriteten respektive oppositionen för eller
            mot kommunalt veto angående uranprospektering? Alltså: Är majoriteten
            eller oppositionen för eller mot uranprospektering? Kan jag få
            svar på det?
          </note>
          <note>
            Överläggningen var härmed avslutad.
          </note>
          <note>
            15 § Vissa ändringar i lagen om ekodesign
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            16 § Naturolyckor och katastroffond
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            17 § Strålningsskydd och kärnteknisk säkerhet
          </note>
          <note>
            Föredrogs
          </note>
          <note type="speaker">
            Anf. 212 ULF GRAPE (m):
          </note>
          <note>
            Herr talman! Till att börja med vill jag yrka bifall till förslaget
            i betänkandet.
          </note>
          <note>
            Vi har i försvarsutskottet hanterat 16 motionsyrkanden. Det rör
            strålningsskydd, hälsoeffekter av elektromagnetiska och radiofrekventa
            fält, gränsvärden för strålning, inrättande av områden med låga
            strålnivåer och metoder för slutförvar av kärnavfall.
          </note>
          <note>
            Samtliga motionsyrkanden avstyrks med olika motiveringar. Jag
            ska nämna ett par. De flesta motioner har varit i försvarsutskottet
            tidigare, både en, två och tre gånger.
          </note>
          <note>
            Vad det gäller hälsoeffekterna av elektromagnetiska och radiofrekventa
            fält pågår det forskning, men där har det inte framkommit några
            nya rön som kan belägga sambandet mellan exponering och elöverkänslighet.
            Därför avslås den.
          </note>
          <note>
            Vad det gäller metoder för slutförvar av kärnavfall avstyrker
            försvarsutskottet yrkandet att Strålsäkerhetsmyndigheten ska provborra
            djupa borrhål med motiveringen att det är kärnkraftsindustrins
            ansvar att utveckla metoder för slutförvaret. Det är SSM, Strålsäkerhetsmyndigheten
            som ska granska det.
          </note>
          <note>
            Därmed yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            18 § Sjö- och kustövervakningsfrågor
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            19 § Vägverkets vägunderhåll
          </note>
          <note>
            Föredrogs
          </note>
          <note type="speaker">
            Anf. 213 ANNELIE ENOCHSON (kd):
          </note>
          <note>
            Herr talman! I kväll diskuterar trafikutskottet Riksrevisionens
            granskning av Vägverkets underlag för underhållsinsatser på statliga
            vägar. Riksrevisionens rapport heter Underhåll av belagda vägar
            och kom i slutet av förra året. Vi i trafikutskottet fick en föredragning
            av ärendet av riksrevisorn Eva Lindström den 28 januari i år.
          </note>
          <note>
            Riksrevisionen konstaterar i rapporten att det finns betydande
            brister i det planeringsunderlag för vägunderhållet som Vägverket
            använder i sin egen organisation. Jag förmodar att mina kolleger
            i utskottet kommer att närmare gå in på de brister som redovisas.
          </note>
          <note>
            Riksrevisionen har också i sin rapport lämnat ett antal rekommendationer
            till Vägverket och regeringen samt påpekat vikten av att rapporteringen
            till riksdagen ger en rättvis bild av underhållsverksamheten.
          </note>
          <note>
            Utskottet välkomnar denna granskning och dess klarläggande av
            brister och tillkortakommanden som Vägverket har på detta område,
            eftersom utskottet ville ha en sådan granskning. Vid sammanträdet
            den 13 november 2007 beslutade utskottet att man önskade en granskning
            både av Vägverkets och Banverkets underhållsverksamhet. Utskottet
            underströk den betydelse som uppföljning och utvärdering har inom
            utskottets beredningsområde.
          </note>
          <note>
            En effektiv resursanvändning är av stor betydelse. Inom det verksamhetsområde
            på Vägverket som handhar underhåll av belagd väg omsätts årligen
            drygt 3 miljarder kronor. Det är av största vikt att man använder
            dessa medel på bästa sätt och med de bästa planeringsmetoderna.
          </note>
          <note>
            Med dessa inledande ord, herr talman, överlämnar jag betänkandet
            till kammaren för debatt.
          </note>
          <note type="speaker">
            Anf. 214 PETER PEDERSEN (v):
          </note>
          <note>
            Herr talman! Det finns två reservationer. Jag står bakom båda,
            men för tids vinnande nöjer vi oss med att yrka bifall till reservation
            nr 1 som handlar om Vägverkets vägunderhåll som är själva utgångspunkten
            för det här betänkandet.
          </note>
          <note>
            Precis som oppositionen och majoriteten säger innehåller Riksrevisionens
            styrelses redogörelse för Vägverkets vägunderhåll svidande kritik
            minst sagt. Slutsatsen är, vilket framgår av sammanfattningen,
            att man inte vet om underhållspengarna används på rätt sätt, på
            rätt plats, i tillräcklig mängd i Skåne jämfört med Norrland,
            utan man pratar om slumpvisa resultat. Det känns som att man tar
            det lite på uppstuds. Det som gäller ena året gäller inte nästa
            och så vidare.
          </note>
          <note>
            Så kan vi inte ha det. Det handlar ju om flera miljarder per
            år, och därför har vi valt att följa den utmärkta motion som Miljöpartiet
            skrev. Vi tycker att de har väldigt många poänger, och därför
            har vi anslutit oss till den.
          </note>
          <note>
            Även majoriteten, herr talman, säger att de ser allvarligt på
            detta och ska överväga åtgärder för att komma till rätta med problemen.
            Det finns en massa olika fina formuleringar. Men samtidigt hävdar
            man att man redan har genomfört ett antal beslut som kommer att
            säkerställa att detta inte ska ske i framtiden, till exempel hopslagningen
            till ett trafikverk. Man pratar också om att man har ändrat de
            sex delmålen till ett fusionsmål för tillgänglighet och ett hänsynsmål
            för säkerhet, miljö och hälsa. Det känns lite långsökt varför
            detta i sig ska lösa de tidigare problemen.
          </note>
          <note>
            Vi säger i vår reservation att om man inte kan hitta en bättre
            utgångspunkt för att kunna värdera att man faktiskt får ut något
            av de pengar man satsar, det vill säga att man satsar rätt, överväger
            vi att man får dra ned på anslaget till dess man kommer fram till
            klokare underlag. Det välkända begreppet underhållsberget på 20
            miljarder kronor håller majoriteten fast vid på s. 14. Man skriver
            så här: Vad beträffar Riksrevisionens slutsats att det utifrån
            den tillgängliga informationen inte går att styrka eller avfärda
            Vägverkets uppgifter om att kostnaden för det eftersatta underhållet
            uppgår till just 20 miljarder kronor vill utskottet framhålla
            att anslagen till drift och underhåll av vägnätet under en rad
            år har varit otillräckliga för att möta de befintliga behoven
            samtidigt som trafiken ökat. Det eftersatta underhållsbehovet
            är följaktligen stort, och utskottet anser att det därför är viktigt
            att uppgiften att bevara och säkerställa befintliga vägar prioriteras.
          </note>
          <note>
            Men det framgår tydligt att man inte riktigt litar på vad redogörelsen
            och analysen säger, för i redogörelsen som man hänvisar till på
            s. 7 i betänkandet står det följande: Utifrån den tillgängliga
            informationen går det därför enligt Riksrevisionen varken att
            styrka eller avfärda Vägverkets uppgifter om att kostnaden för
            det eftersatta underhållet är 20 miljarder kronor.
          </note>
          <note>
            Det är ytterst allvarligt. Riksrevisionen säger alltså att man
            inte kan styrka att det finns ett underhållsberg, och man kan
            inte styrka om det är på 1 miljard eller 20 miljarder eller om
            det alls finns, medan majoriteten benhårt håller fast vid och
            minsann vet att det finns ett stort underhållsberg av eftersatt
            underhåll.
          </note>
          <note>
            På något sätt tycker jag att det visar att man inte tar redogörelsen
            från Riksrevisionen på fullt allvar. Vad är det ni i majoriteten
            vet om det här så kallade underhållsberget som de på Riksrevisionen
            i sin revision fullständigt har missat? Om vi backar lite har
            vi från Vänstern sagt att vi plussar på vägunderhållsanslaget
            de senaste åren, för vi tycker att det är viktigt att man vidmakthåller
            det kapital vi har plöjt ned under många år.
          </note>
          <note>
            Nu får vi backa från den ståndpunkten och erkänna att vi tar
            ett steg tillbaka. Vi får fundera på om vi verkligen har avsatt
            våra pengar i budgeten på rätt sätt. Utifrån den kraftfulla kritik
            som Riksrevisionen kommer med mot Vägverket och deras underlag
            tycker vi att vi faktiskt måste backa, ta en funderare till och
            få ett bättre underlag och sedan komma tillbaka och se hur mycket
            pengar vi ska satsa i framtiden.
          </note>
          <note>
            Men det ni i majoriteten säger är i princip att ni tar allvarligt
            på kritiken, men ett stort underhållsberg har vi, så vi måste
            avsätta väldigt mycket pengar.
          </note>
          <note>
            Jag skulle gärna vilja veta hur ni kan komma fram till den ståndpunkten.
            Vad är det i revisionen som styrker det påståendet när ni faktiskt
            har en totalt diametralt motsatt åsikt jämfört med Riksrevisionen?
          </note>
          <note type="speaker">
            Anf. 215 KARIN SVENSSON SMITH (mp):
          </note>
          <note>
            Herr talman! Det är väldigt roligt, det här med Vägverkets underhåll,
            men det är faktiskt också ganska allvarligt. Det handlar om 8
            miljarder om året. Det är den största enskilda utgiftsposten inom
            vårt utgiftsområde. Vilken annan skattefinansierad verksamhet
            skulle kunna tillåta sig så dålig koll?
          </note>
          <note>
            Jag yrkar bifall till reservation 1. Vi från utskottet påtalar
            gemensamt att Riksrevisionens rapport visar väldigt allvarliga
            tillstånd, men det finns heller inte någon ordentlig uppföljning
            från regeringens sida. När vi fick föredragningen från Riksrevisionen
            i utskottet frågade vi ju om regeringen hade fått reda på det
            här och vad regeringen i så fall hade för reaktion.
          </note>
          <note>
            Enligt vad jag har fått reda på har Vägverket tre år i rad, apropå
            frågan om effektbedömningar, sagt att uppgift saknas. Att man
            då inte får någon följdfråga eller krav på att man ska redovisa
            detta tycker jag är fullständigt häpnadsväckande. Tänk om det
            hade gällt undervisning, sjukvård eller vilken annan verksamhet
            som helst! Nog hade man fått en följdfråga och en uppmaning att
            komma in med detta om man sagt att uppgifter saknas.
          </note>
          <note>
            Det Riksrevisionen visar är att under en lång följd av år finns
            inget bra mått för att tala om vägunderhållets kvalitet. Efter
            de gångna månaderna kan vi kanske också konstatera att man förmodligen
            inte har ett så väldigt bra mått på snöröjningens kvalitet heller.
            Man kanske kan undra vad som är viktigt med det, men för människor
            som inte bor i storstäder är landsbygdens vägar den enda möjligheten
            man har att ta sig till och från skolan, jobbet och fritidsverksamheterna,
            och då är det viktigt att dessa vägar sköts på ett sätt så att
            människor kan komma fram.
          </note>
          <note>
            I Riksrevisionens rapport framgår det att Vägverket inte kan
            svara på frågor. Man kan inte identifiera vilka vägar som tillhör
            vilken standardklass. Man konstaterar att Vägverket har brustit
            i förvaltning, utveckling och tillämpning av sina informations-
            och managementsystem.
          </note>
          <note>
            Det som gäller en vägverksregion tycks inte ha mycket att göra
            med vad som händer i någon annan. Det tycks inte finnas någon
            central styrning över huvud taget. Man saknar kunskap att tala
            om vad man egentligen har gjort för de pengar som riksdagen har
            anslagit för att hålla vägarna i gott skick. Riksrevisionen säger
            sammanfattningsvis att Vägverkets drift- och underhållsverksamhet
            har varit förhållandevis passiv under planperioden.
          </note>
          <note>
            Riksrevisionen skriver också i sin granskning att varken regeringen
            eller Vägverket kan definiera hur man tillämpar samhällsekonomiska
            kalkyler för att styra underhållet av befintliga vägar eller vad
            som nu är det långsiktiga målet. Då kan man undra vad som menas
            med ett samhällsekonomiskt effektivt underhåll.
          </note>
          <note>
            Jag skulle vilja göra en liknelse som jag vet att jag har gjort
            i talarstolen förut. Om man som exempel tittar på tandstatusen
            hos människor kan man konstatera att den har förbättrats väldigt
            kraftigt under 1900-talet i takt med att man haft fluorsköljning
            och andra verksamheter för att förebygga att det uppkommer hål
            i tänderna. På det viset har man kunnat förbättra kvaliteten utan
            att nödvändigtvis lägga väldigt mycket mer pengar på tandvård.
            Man har i stället försökt förebygga karies.
          </note>
          <note>
            Man skulle ha behövt ett motsvarande resonemang när man tittar
            på vad det är som gör att det blir gropar och potthål i vägen.
            Det har de flesta andra länder. Vad är det som gör att det inte
            räcker med ny vägbeläggning utan att man måste reparera vägkroppen
            igen? Jo, det kanske är för att man utsätter vägarna för högre
            axeltryck och belastning än vad de är byggda för.
          </note>
          <note>
            Det där är något som jag tror kommer att få väldigt mycket massmedial
            uppmärksamhet framöver, eftersom vi har ett klimat som förändras
            och vi därför måste ha mycket mer robusta vägar. Det som anslås
            till underhåll kanske behövs för att reparera det som har sköljts
            bort av ihållande regn eller översvämningar.
          </note>
          <note>
            Jag vill säga en sista sak utifrån Riksrevisionens granskning
            av Vägverkets underhåll: Man skulle kunna sammanfatta det med
            noll koll. Det statliga Vägverket har noll koll på sakernas tillstånd.
          </note>
          <note>
            Jag konstaterar i likhet med Peter Pedersen att detta att man
            från politiskt håll vill göra kraftansträngningar för att upprätthålla
            kvaliteten på vägar, att det kanske skulle föranleda högre anslag,
            kan man knappast ta på sitt ansvar när man inte vet hur de pengarna
            kommer att användas. Det kanske är ett lägre underhåll som krävs
            för att man ska kunna få styrsel på den här verksamheten. Sedan
            måste man också hitta en rimlig avvägning mellan att bygga ut
            infrastrukturen och att vidmakthålla och se till att den som finns
            fungerar.
          </note>
          <note>
            Det är tolfte året jag sitter i trafikutskottet, och jag har
            hört talas om det här underhållsberget väldigt många gånger. Det
            har använts som motiv för att anslå mer pengar till Vägverket.
            Jag tror inte att någon med önskan om att bli bemött med respekt
            kan hänvisa till underhållsberget när man har läst Riksrevisionens
            rapport om hur det egentligen sköts därav vår reservation. Vi
            måste se till att styrningen blir bättre. Styrningen ska framför
            allt ske från regeringen via regleringsbrev, uppföljning och redovisning
            till riksdagen i samband med budgetpropositionen så att skattebetalarnas
            pengar används för det ändamål som avses.
          </note>
          <note>
            Vi behöver ett vägnät där kvaliteten upprätthålls både för godstransporter
            och för persontransporter i hela landet. Då måste man vara mycket
            aktsam så att skattebetalarnas pengar används för det som de är
            avsedda för.
          </note>
          <note type="speaker">
            Anf. 216 HANS STENBERG (s):
          </note>
          <note>
            Herr talman! Snabba, effektiva och säkra transporter är oerhört
            viktiga för tillväxten och för konkurrenskraften i landet. Man
            kan med fog säga att vägarna är den viktigaste beståndsdelen i
            transportsystemet för att uppnå effektiva transporter. Det beror
            på att alla andra transportslag är beroende av ett bra vägnät
            för att hela transportkedjan ska fungera från dörr till dörr.
          </note>
          <note>
            Utmärkande för Sverige är att vi har ett mycket vidsträckt vägnät
            i förhållande till vår relativt lilla befolkning. Vi har också
            en stor andel tunga transporter på våra vägar beroende på att
            vi har en väldigt framgångsrik basindustri som alstrar många tunga
            transporter. Det innebär sammantaget att våra underhållskostnader
            för vägnätet blir betydligt högre per invånare än i de flesta
            andra länder. Det får till följd att det alltid finns starka önskemål
            från olika håll i landet om upprustning av vägnätet där människor
            bor.
          </note>
          <note>
            När man är ute och reser som politiker i landet och träffar både
            medborgare och kommunpolitiker kommer den här frågan ständigt
            upp. Under de 16 år som jag har suttit i det här utskottet tror
            jag inte att jag träffat något kommunalråd någonstans i landet
            som inte har tyckt att man har haft oerhört angelägna behov när
            det gäller vägnätet i den egna kommunen. Det möts vi av hela tiden.
          </note>
          <note>
            Det skulle naturligtvis vara väldigt roligt om man som trafikpolitiker
            kunde uppfylla alla önskemål, men det är väl tyvärr så att behoven
            och önskemålen om investeringar, underhåll och förbättringar av
            vägnätet alltid kommer att vara större än vad resurserna är. Därför
            är det så viktigt att vi använder resurserna där de gör mest nytta,
            och det är där som Riksrevisionens granskning kommer in. Det är
            faktiskt en ganska skrämmande läsning.
          </note>
          <note>
            Det är uppenbart att både mätmetoder och bedömningsgrunder måste
            bli mer enhetliga när det gäller var man ska sätta in resurserna
            och när man ska sätta in resurserna. Det är oacceptabelt om man
            gör olika bedömningar av underhållsbehovet beroende på vilken
            region man råkar befinna sig i eller, ännu värre, vilken person
            som råkar göra bedömningen. Så kan vi inte ha det. Vi måste få
            till stånd en större likformighet i bedömningen så att vi som
            medborgare kan känna oss trygga med att pengarna används där de
            gör bäst nytta.
          </note>
          <note>
            Oavsett vilket parti vi tillhör har vi ett gemensamt intresse
            av att våra skattepengar används så effektivt som möjligt. Därför
            har vi socialdemokrater avstått från att reservera oss i det här
            betänkandet. Iakttagelserna i Riksrevisionens granskning är så
            tydliga att de helt enkelt måste följas upp av regeringen och
            av det nybildade Trafikverket. Därför utgår vi från att både regeringen
            och Trafikverket kommer att följa de rekommendationer som Riksrevisionen
            ger. Vi måste få en gemensam målstandard i hela landet så att
            resurserna kan styras dit de gör mest nytta.
          </note>
          <note>
            I detta anförande instämde Christina Axelsson, Claes-Göran Brandin,
            Lars Mejern Larsson och Désirée Liljevall (alla s).
          </note>
          <note type="speaker">
            Anf. 217 OSKAR ÖHOLM (m):
          </note>
          <note>
            Herr talman! Jag tycker att debatterna i den här kammaren alltid
            är väldigt intressanta. De behandlar allt mellan himmel och jord.
            Det är stort och smått och allt från ideologiska linjetal till
            praktiska förändringar av enskilda paragrafer i en del lagstiftningar
            som kanske få har hört talas om. En del väcker stort intresse.
            Annat är kanske ganska tekniskt till sin natur, och betänkandena
            kan vara namnsatta på ett sådant sätt att bara de med ett smalt
            specialintresse tycker att det är värt att komma hit.
          </note>
          <note>
            Jag kan inte referera till 16 eller 12 år i trafikutskottet utan
            bara till drygt ett år. Men jag kan konstatera att trafikutskottets
            betänkanden väldigt ofta är en kombination av dessa två. Ibland
            är det betänkanden med rubriker som låter både ganska tekniska
            och stundtals kanske till och med tråkiga, men de har faktiskt
            ett innehåll som är viktigt och som spelar väldigt stor roll för
            medborgare och företag runt om i Sverige. Det handlar till exempel
            om hur vi underhåller vägarna. Det är det vi diskuterar i dag,
            eller Riksrevisionens redogörelse för Vägverkets vägunderhåll,
            om vi ska vara formella.
          </note>
          <note>
            Det är en frågeställning som jag tror att de allra flesta av
            oss som någon gång kör bil någon annanstans än på Essingeleden
            här ute brukar ha rätt mycket åsikter om och synpunkter på. Det
            är, åtminstone i delar av landet, en fråga som man alltid kan
            prata om, till exempel i hissen om det blir en pinsam tystnad
            eller i kön på Ica. Då kan man antingen börja prata om vädret
            eller beklaga sig över hur Vägverket, kommunen eller vem det nu
            är egentligen underhåller vägen som man bor vid. Det är det där
            vardagspratet. Man är förbannad över att vägen har satt sig, att
            den är tjälskadad eller att man får vattenplaning för att Vägverket
            inte har gjort någonting åt beläggningen på flera år. Jag tror
            att det är berättigade synpunkter i de allra flesta fall.
          </note>
          <note>
            Den politiska diskussionen och dimensionen går kanske längre
            än så. I det där samtalet i kön på Ica börjar man kanske inte
            prata om att vi behöver förändringar inom transportsektorn för
            att förbättra styrningen och uppföljningen av underhållsverksamheten.
            Det är inte så man formulerar sig. Man kanske skippar just de
            delarna och överlåter dem till oss som är här i kväll.
          </note>
          <note>
            Låt mig därför börja med att säga att den granskning av vägunderhållet
            som vi behandlar är väldigt välkommen. Det var också en av de
            frågor som utskottet redan för två år sedan föreslog att Riksrevisionen
            skulle ta en närmare titt på. Det är trots allt, som vi också
            har varit inne på tidigare, ganska stora summor och stora resurser
            som vi lägger på infrastruktur i vårt land. Vill vi ta ansvar
            för de investeringarna måste de göras effektivt och underhållas
            långsiktigt, särskilt om vi vill att vägarna ska finnas kvar och
            kunna användas under så lång tid som möjligt. Av det skälet är
            den här granskningen mycket välkommen. Jag tycker dessutom att
            det är utmärkt att transportinfrastrukturen är ett av de fokusområden
            som Riksrevisionen har sagt att man ska ha i sina granskningsstrategier
            för 2010.
          </note>
          <note>
            Man måste naturligtvis också se väldigt allvarligt på de problem,
            brister och svagheter som den här rapporten visar. Har man som
            ambition att använda skattebetalarnas pengar på ett effektivt
            sätt är fungerande styrmekanismer en förutsättning för det. Jag
            tycker att granskningsrapporten visar flera exempel på att uppföljningen
            och analysen har varit bristfälliga. Det är inte acceptabelt.
            Det tror jag att vi alla är överens om.
          </note>
          <note>
            Herr talman! Frågan är dock vilka slutsatser man ska dra av detta.
            Om slutsatsen efter diskussionen i hissen eller på Ica är att
            åk ut och fixa vägen! är det klart att den politiska slutsatsen
            blir lite mer mångordig även om jag tror att ambitionen i grund
            och botten är ungefär densamma. Vi har fattat beslut om en ny
            målstruktur för transportpolitiken där ambitionen har varit just
            att göra målen tydligare och enklare att tolka och tillämpa.
          </note>
          <note>
            Även förändringarna på myndighetssidan kan som sagt hjälpa till
            i det arbetet. Trafikverket och Trafikanalys som ju inleder sin
            verksamhet om bara någon vecka får en viktig roll i att förbättra
            rutiner och arbetssätt. Trafikverket ska ansvara för planering,
            drift och underhåll av de statliga vägarna, och det ska ske en
            kontinuerlig uppföljning och analys. Trafikanalys ska vara regeringens
            utvärderings- och analysorgan och svara bland annat för granskning
            och kvalitetssäkring av de beslutsunderlag som man använder inom
            transportområdet. De ska dessutom svara för utvärderingen av genomförandet
            av olika åtgärder och för olika åtgärders effektivitet. Allt detta
            har bäring på detta som vi pratar om i kväll, tycker jag. Det
            blir också ett av svaren på hur man kan åtgärda brister och den
            typen av frågeställningar som vi pratar om i dag.
          </note>
          <note>
            Sedan är det här inte allt. Redan i januari 2008 fick trafikverken
            i uppdrag att påbörja förberedelsearbetet för planeringen av infrastrukturåtgärder
            för den kommande planperioden. I redovisningen med namnet Inför
            åtgärdsplaneringen informerades bland annat om att det skulle
            arbetas med utveckling av underlagen för drift, underhåll och
            bärighet. Allt detta har också stor relevans för det ärende som
            vi diskuterar i dag.
          </note>
          <note>
            Det handlar bland annat om att ta fram gemensamma definitioner
            för drift- och underhållsverksamheten inom Banverket och Vägverket
            och om att ta fram modeller för samhällsekonomiska beräkningar
            och för värderingar av effekterna av drift- och underhållsverksamheten.
            Vi förutsätter så klart att Riksrevisionens granskningsrapport
            kommer att bli ett viktigt dokument att ta till sig i det fortsatta
            arbetet.
          </note>
          <note>
            Allt det här är viktigt, och, tycker jag, visar samtidigt att
            regeringen har vidtagit och vidtar åtgärder som kommer att förbättra
            styrningen, effektiviteten och uppföljningen av underhållsverksamheten.
          </note>
          <note>
            Sedan ska vi nog också, tror jag, kanske bli bättre på att lära
            av andra. Under senare år har motsvarande granskningar som den
            vi pratar om i dag gjorts också i Danmark och Norge. Jag tycker
            att det är en intressant iakttagelse att de visar på ungefär samma
            typ av problematik, nämligen att det har varit svårt att se. Jag
            tror att det i det kommande arbetet också blir viktigt att lära
            sig framför allt av Danmark som har hållit på i ett par år med
            den typen av analyser efter att ha konstaterat samma typ av problematik
            som Riksrevisionen gör här.
          </note>
          <note>
            Det är viktigt att vi lyckas med det här, eftersom vi vet, oavsett
            om man kan diskutera exakt vad summan är, att det finns ett stort,
            eftersatt underhållsbehov. Vill vi bevara och säkerställa att
            vägarna prioriteras och alla de här åtgärderna genomförs måste
            man göra rätt val.
          </note>
          <note>
            Jag tror att det enda hotet nu egentligen är att dra helt fel
            slutsats och ta den här granskningen till intäkt för att det inte
            finns något underhållsbehov över huvud taget. Den som eventuellt
            tycker det rekommenderar jag en söndagstur någon gång i påsk på
            någon väg som kanske inte är Essingeleden utan finns längre ut.
          </note>
          <note type="speaker">
            Anf. 218 KARIN SVENSSON SMITH (mp) replik:
          </note>
          <note>
            Herr talman! Jag noterade att Oskar Öholm sade att det finns
            ett eftersatt underhåll. Men var i Riksrevisionens granskning
            kan man säga att det går att styrka att det finns ett eftersatt
            underhållsbehov? Jag tycker att det är en väldigt tydlig slutsats
            både från den muntliga och från den skriftliga redovisningen att
            man vare sig kan säga detta eller motsatsen.
          </note>
          <note>
            Jag skulle vilja veta vad Oskar Öholm tycker om de rekommendationer
            som Riksrevisionen gav till regeringen. Eftersom vi i nästa vecka
            ska få tillgång till planerna för Vägverkets och Banverkets, eller
            det nya Trafikverkets, användning av pengar under hela planperioden
            kanske Oskar Öholm som har lite bättre kontakter i Regeringskansliet
            kan säga om vi då kommer att få se om det finns några nya tillståndsmått
            och effektsamband, alltså de nyckeltal som Riksrevisionen frågar
            efter, hur man med samhällsekonomiska kalkyler kan lägga upp en
            bra underhållsstrategi eller hur man kan säkra att vi till riksdagen
            får en rättvisande rapportering av underhållsverksamheten.
          </note>
          <note>
            Det finns inga sådana iakttagelser här, men det kanske är någonting
            som kommer i nästa vecka.
          </note>
          <note>
            Jag har en kompletterande fråga, men jag kan kanske kan få svar
            på det här först.
          </note>
          <note type="speaker">
            Anf. 219 OSKAR ÖHOLM (m) replik:
          </note>
          <note>
            Herr talman! Till att börja med får jag säga att jag har och
            tycker att man ska ha stor respekt för den här typen av granskningar
            och ta till sig av det som konstateras. Som sagt, de exempel som
            ges i granskningen vittnar onekligen om att vi måste bli bättre
            både på att analysera och på att lära oss hur man rätt ska prioritera
            vilka insatser som behöver göras och var de behövs någonstans.
          </note>
          <note>
            Det är en intressant iakttagelse att vi inte på något sätt är
            ensamma om problemen. Man ser liknande slutsatser i granskningar
            som har gjorts i våra grannländer, exempelvis Norge och Danmark.
            Jag tycker att det är väldigt bra att man fortsätter att följa
            det arbetet.
          </note>
          <note>
            Vad jag också försökte poängtera i mitt anförande var att det
            finns en ganska lång rad av åtgärder som man kan vidta för att
            bli bättre på att lära sig var insatserna behövs, vilka insatser
            som behövs och hur analyserna ska göras.
          </note>
          <note>
            Det som jag däremot har lite svårt att förstå när jag lyssnar
            på Karin Svensson Smith är att man så tvärsäkert tar detta till
            intäkt för att det inte finns något underhållsberg över huvud
            taget. Jag tycker inte att man med den här analysen och den här
            granskningen skulle kunna avfärda det. Rekommendationen blir att
            det finns lite grann av ett facit där ute. Det är klart att vi
            kan begrava oss i rapporter, och vi kan fundera över vilka modeller
            vi ska använda för att räkna ut var insatserna behövs, men det
            räcker faktiskt med att åka ut och titta på vägarna på rätt många
            håll i landet för att se att det finns ett stort behov.
          </note>
          <note>
            Mitt anförande handlade om hur man går vidare i de olika delarna
            för att hitta en lösning på problemen. Jag har stora förhoppningar
            om att de åtgärderna kommer att ge effekt, och det finns det uppenbarligen
            en ganska bred majoritet för också i trafikutskottet och riksdagen.
          </note>
          <note type="speaker">
            Anf. 220 KARIN SVENSSON SMITH (mp) replik:
          </note>
          <note>
            Herr talman! Det var Oskar Öholm som sade att det finns ett eftersatt
            underhåll. Jag sade att man vare sig kan styrka eller avfärda
            resonemangen om det är så eftersom revisionens granskning visar
            att de inte har någon ordentlig kunskap om tillståndet på våra
            vägar.
          </note>
          <note>
            Att det är dåligt i andra länder tycker jag inte är någon stor
            tröst för att vi inte har koll på hur skattepengarna vi anslår
            här används. Det är trots allt, totalt sett, för alla vägar 8
            miljarder av skattepengarna som det handlar om.
          </note>
          <note>
            Jag undrar om Oskar Öholm kan upplysa mig om ifall regeringen
            har gjort någonting sedan den här granskningen kom. Jag erfor
            att Vägverket alldeles nyligen i en av sina regioner sade: Jaha,
            nu kommer snart tjällossningen, så nu tänkte vi prova att inte
            ha några restriktioner för lastbilstrafik över huvud taget, utan
            det ska vara upp till den enskilde lastbilschauffören att själv
            bedöma när det är lämpligt och inte lämpligt att trafikera den
            väg där tjälen går ur marken.
          </note>
          <note>
            Min erfarenhet är att det är just då som vägarna är som mest
            sköra. Jag undrar om det faktum att Vägverket i stället för att
            skärpa restriktionerna helt släpper restriktionerna tyder på att
            man har erfarit någon starkare styrning från regeringen på att
            man ska vara rädd om de anslag som vi har gett för att vägarna
            ska hållas i ett gott skick året runt.
          </note>
          <note type="speaker">
            Anf. 221 OSKAR ÖHOLM (m) replik:
          </note>
          <note>
            Herr talman! Anledningen till att jag poängterade det från början
            i det förra replikskiftet är att tar man den här typen av granskningar
            på allvar är det klart att man tar till sig av det och lär sig
            hur man kan bli bättre. Jag tycker att flera av de åtgärder som
            vi nu pratar om när det gäller hur man kommer att förändra arbetssättet
            med nya Trafikverket eller hur Vägverket vill jobba vidare visar
            att man tar frågan på allra största allvar och har som klar och
            tydlig ambition att vi måste bli bättre på det här. Det har vi
            ju lärt oss.
          </note>
          <note>
            Jag försöker inte på något sätt skylla på att det finns problem
            i andra länder också, men det visar att det uppenbarligen inte
            är helt enkelt och att det också är därför som åtgärderna vidtas.
          </note>
          <note>
            Finns det ett eftersatt underhållsbehov eller inte? Jag kan tycka
            att det här inte är en diskussion som svävar i kosmos där vi inte
            vet hur det ser ut. Det räcker ju att åka ut på väldigt många
            av våra vägar för att se att trots de satsningar som har gjorts
            varje år finns det fortfarande stora problem.
          </note>
          <note>
            Det är klart att det vare sig går att styrka eller avfärda det
            påståendet enligt granskningsrapporten, säger Karin Svensson Smith.
            Nej, men det man skriver är just att om det är 20 miljarder kan
            man inte på öret säga hur stort behovet är. Desto större anledning
            för oss att bli bättre på att analysera det. Men om Karin Svensson
            Smith påstår att det inte finns något eftersatt underhållsbehov
            tycker jag att hon ska vara tydlig med det också och åka ut till
            väljare, särskilt i de delar av landet där de stora problemen
            finns, och säga: Jag tror inte att det finns något eftersatt underhållsbehov.
          </note>
          <note>
            Jag tror inte att det är en helt realistisk eller särskilt populär
            hållning att ha i debatten.
          </note>
          <note type="speaker">
            Anf. 222 PETER PEDERSEN (v) replik:
          </note>
          <note>
            Herr talman! Vi har fortfarande inte fått något bra svar på det
            som Riksrevisionen faktiskt säger och det som ni från majoriteten
            säger. Det står faktiskt så här på s. 7: När det gäller vägtillståndets
            betydelse för trafiksäkerheten påtalar Riksrevisionen att det
            saknas strukturerade och aggregerade mätdata för centrala mått.
            Riksrevisionen pekar vidare på att kunskapen om detta eftersatta
            underhåll är begränsad.
          </note>
          <note>
            Jag tror inte att vi ska tolka det så att man kan säga att det
            är 20 miljarder eller en krona mer eller mindre. Jag tror inte
            att det är Riksrevisionens avsikt, utan deras poäng är att man
            inte kan säga att vi har ett underhållsberg. Och om vi har det
            kan man inte säga om det ligger på 5, 20 eller 40 miljarder. Det
            är en ganska allvarlig kritik som vi måste ta till oss.
          </note>
          <note>
            De exempel som Oskar Öholm tar upp, herr talman, kan bero på
            att man, i stället för att asfaltera någonstans i Värmland, för
            tredje gången på två år har valt att asfaltera i huvudstaden.
            Då har man använt pengarna på fel sätt, och det är precis det
            som kommer fram. Man kan inte avgöra om pengarna används i tillräckligt
            hög grad, om de används effektivt och om de används på rätt ställe.
            Det är fråga om subjektiva bedömningar.
          </note>
          <note>
            Vi fick redovisat att man ena året hävdar att det finns stora
            hål i vägarna, och nästa gång man får in rapporter har det blivit
            bättre utan att någonting har gjorts, eller tvärtom. Så kan vi
            inte ha det. I stället borde vi vara överens om att vi måste ha
            ett bra beslutsunderlag för att veta att vi avsätter rätt summa
            pengar. Vi är ju överens om att vi måste säkerställa att de vägar
            vi har inte förstörs. Det vore kapitalförstöring.
          </note>
          <note>
            Hur kan majoriteten så tvärsäkert säga att vi har ett underhållsberg
            när Riksrevisionen anser att man inte kan säga det? Inte heller
            kan man avfärda det. Vi anser att vi som politiker inte är betjänta
            av den typen av beslutsunderlag om vi ska kunna fatta kloka beslut
            i framtiden.
          </note>
          <note type="speaker">
            Anf. 223 OSKAR ÖHOLM (m) replik:
          </note>
          <note>
            Herr talman! Jag tror att det finns olika sätt att förhålla sig
            i den här debatten om man ska diskutera frågan på allvar. Det
            är klart att det alltid i en sådan här diskussion finns risk för
            att man drar långtgående slutsatser åt båda håll.
          </note>
          <note>
            Vi kan titta i rapporten och konstatera att ja, det riktas mycket
            allvarlig kritik. Man konstaterar att vi måste bli betydligt bättre
            på en lång rad områden för att kunna fastställa var behoven finns.
            Det saknas data och det saknas kunskap om eftersatt underhåll.
            Så är det, absolut.
          </note>
          <note>
            Då är frågan: Kan vi utifrån det bli bättre? Ja, förhoppningsvis.
            Jag har försökt peka på några av de saker som förhoppningsvis
            leder till bättre analyser. Vi kanske kan lära oss en del av andra
            länder. Ifall det finns en anklagelse från Peter Pedersens sida
            om hur vi kan vara så bergsäkra vill jag återigen hänvisa till
            facit, det vill säga att vi vet att vi har stora problem. Hur
            kan man i så fall vara så bergsäker åt andra hållet? Jag tycker
            att man går väldigt långt i reservationen från Vänsterpartiet
            och Miljöpartiet där man i stort sett tar det som intäkt för att
            försöka säga att det kanske inte finns något underhållsbehov över
            huvud taget. Då tycker jag att man ska säga det till alla de väljare
            som bor utefter vägar som det inte gjorts någonting åt på mycket
            länge.
          </note>
          <note>
            Man kan göra så, men jag tror att det mer handlar om att gripa
            efter vilka halmstrån som helst för att försöka stoppa alla sorters
            satsningar på vägar, oavsett om det gäller nybyggnation eller
            underhåll. Jag skulle därför vilja fråga Peter Pedersen hur han
            i så fall kan vara så tvärsäker åt andra hållet, att ta detta
            som intäkt för att det över huvud taget inte skulle finnas något
            behov.
          </note>
          <note type="speaker">
            Anf. 224 PETER PEDERSEN (v) replik:
          </note>
          <note>
            Herr talman! Om jag varit otydlig ska jag från denna talarstol
            deklarera att problemet är att varken vi vänsterpartister eller
            någon annan partist vet om vi har ett underhållsberg eller inte,
            och om det finns ett sådant vet vi inte hur stort det är. Vi tycker
            att det är rimligt att vi ska veta det när vi fastställer våra
            respektive budgetar.
          </note>
          <note>
            Det är ett faktum att Vänsterpartiet de senaste åren anslagit
            mer pengar till vägunderhåll än regeringen. Även vi har alltså
            gått på blåsningen. Nu säger vi att vi, om det är en blåsning,
            måste lugna ned oss och fundera. Vi måste få in bättre underlag
            för att kunna fatta rätt beslut. Det gäller exempelvis fördelningen
            mellan väg- och banunderhåll. Vi vill att pengarna används så
            effektivt som möjligt.
          </note>
          <note>
            Vi skyller inte ifrån oss utan säger att också vi har trott att
            vi måste satsa mer pengar för att säkerställa det kapital vi redan
            lagt ned i våra vägar. Och till skillnad från majoriteten har
            vi tagit till oss den kritik som Riksrevisionen kommit med och
            sagt att då backar vi. Vi måste helt enkelt få bättre underlag
            för att veta vad vi ska fatta för beslut i framtiden.
          </note>
          <note>
            Om man nu retar sig på det som står i vår reservation vill jag
            säga att vi kunde lagt till en mening där det stod att det mycket
            väl kan vara högre. Vi vet inte. Det är det som är problemet,
            och så kan vi bara inte ha det. Vi kan inte på något politikområde
            försöka gissa oss till hur underlagen är, om de är bra eller inte.
            Ingen kan i alla fall utifrån Riksrevisionens rapport hävda att
            man där berömmer ansvariga myndigheter för att de gjort ett bra
            underlag när vi från politiskt håll sedan ska värdera det och
            avsätta pengar.
          </note>
          <note>
            Vi borde kunna vara överens om att det är fråga om svidande kritik,
            och det måste till en förändring. Då är det inte någon poäng med
            att fastslå att vi tror att det finns ett underhållsberg eller
            att vi inte tror att det finns. Poängen är att vi inte vet vem
            som har rätt. Det vet vi först när vi får in ett bättre underlag.
            Vi kan väl gemensamt välkomna att man tar till sig kritiken och
            ser till att underlaget tas fram så snabbt som möjligt.
          </note>
          <note type="speaker">
            Anf. 225 OSKAR ÖHOLM (m) replik:
          </note>
          <note>
            Herr talman! Jag håller med såtillvida att det inte är mycket
            till beröm som ges i rapporten. Absolut inte. Det vore svårt att
            hävda det.
          </note>
          <note>
            Om man ska ta den här typen av frågor seriöst tycker jag att
            man måste tänka: Ja, nu har man riktat kritik mot vårt sätt att
            försöka analysera hur stora underhållsbehoven är. Sedan kan vi
            diskutera hur stora de är. Jag försöker hävda att många som kör
            bil runt om i Sverige eller bor utefter vägar med stora bekymmer
            kan se att det under många år inte gjorts någonting åt de problem
            som uppstått och skulle nog känna igen sig i att här finns bekymmer.
          </note>
          <note>
            Sedan kommer rapporten som säger att det är problematiskt, att
            man inte riktigt kunnat hitta rätt verktyg för att göra detta.
            Vilket är det ansvarsfulla sättet att då agera? Jag skulle vilja
            säga att det är det vi gör, det vill säga förändrar rutiner, ser
            till att Vägverket tar problemet på största allvar och ser till
            att myndigheterna på området fungerar på ett sätt som innebär
            att analyserna görs bättre i framtiden. Jag menar att det inte
            är seriöst att ta bristerna i underlaget till intäkt för att överväga
            att omedelbart dra tillbaka satsningarna, som enligt Peter Pedersen
            till och med varit större från oppositionens sida.
          </note>
          <note>
            Man ska ta den här typen av rapporter på allvar och gå igenom
            hur vi kan bli bättre på att analysera behoven. Det är faktiskt
            just det vi gör.
          </note>
          <note type="speaker">
            Anf. 226 SVEN BERGSTRÖM (c):
          </note>
          <note>
            Herr talman! Låt mig börja med att yrka bifall till utskottets
            förslag i betänkandet och avslag på reservationerna.
          </note>
          <note>
            Det här är en intressant debatt. När vi bytte regering för tre
            och ett halvt år sedan upplevde vi på allianssidan att det fanns
            ett stort uppdämt behov av underhåll och drift som vi fick ta
            över. Därför har vi satsat kraftfullt på drift och underhåll genom
            att öka anslagen. Det gäller inte bara vägar utan också järnvägar.
            Där fick vi dessutom stöd av Europeiska järnvägsunionen som sade
            att Sverige i stort sett var sämst i klassen när det gällde att
            sköta sina järnvägar. Det tycker oppositionen inte om att höra,
            men jag upprepar det ibland från talarstolen eftersom det faktiskt
            var så de skrev från Europeiska järnvägsunionen.
          </note>
          <note>
            När det gäller vägarna har vi ingen europeisk union att luta
            oss mot och ta stöd i, utan där har vi att lita på Vägverket.
            Vi har under många år haft starka personligheter som Hans Stenberg
            i Vägverkets styrelse, och vi har utgått från att arbetet bedrivits
            effektivt, att man gjort kloka prioriteringar och att det självklart
            inte varit godtycke och ad hoc-beslut som styrt hur man använt
            pengarna.
          </note>
          <note>
            Nu får vi lite bakläxa av Riksrevisionen som säger att det inte
            är riktigt bra. Dock handlar det inte om 8 miljarder kronor, som
            Karin Svensson Smith hävdade, utan om 3 miljarder kronor. Det
            gäller det belagda vägnätet. Jag vet inte varifrån Karin Svensson
            Smith fick siffran 8 miljarder kronor.
          </note>
          <note>
            Noll koll, sade Karin Svensson Smith i sitt anförande. Självfallet
            ska vi ha full koll på hur vi använder varenda skattekrona, och
            därför ska vi använda rapporten från Riksrevisionen på allra bästa
            sätt. Låt mig dessutom betona, vilket också Oskar Öholm var inne
            på, att det faktiskt var vi på allianssidan, jag tror till och
            med att det var jag själv, som år 2007 föreslog att vi skulle
            be Riksrevisionen göra granskningen för att få ett underlag och
            kolla om pengarna verkligen användes på bästa sätt.
          </note>
          <note>
            Nu har vi fått en dokumentation som är värdefull, men vi drar
            väldigt olika slutsatser av den. Peter Pedersen säger till och
            med att vi inte vet om vi har ett underhållsberg. Det tycker jag
            är mycket djärvt sagt. Det har inget stöd i Riksrevisionens dokumentation.
          </note>
          <note>
            Det Riksrevisionen säger är att vi varken kan styrka eller avfärda
            Vägverkets uppgifter om att kostnaden för det eftersatta underhållet
            är 20 miljarder kronor. De säger inte om, utan de säger att det
            råder osäkerhet om storleken. Det är en anmärkningsvärd slutsats
            som Vänsterpartiet och Miljöpartiet drar när de säger att vi ska
            dra ned på underhållet eftersom vi inte vet om det är 25 eller
            15 miljarder. Det hedrar Socialdemokraterna och Hans Stenberg
            och gruppen i trafikutskottet att de den här gången inte hängt
            på de övriga inom oppositionen.
          </note>
          <note>
            Jag tror att vi är ganska eniga, i synnerhet vi som kommer från
            utsatta län, om att det finns ett mycket stort behov. Jag litar
            på Ingemar Skogö och andra som sagt att det handlar om 20 miljarder;
            ibland har man sagt att det rör sig om uppåt 30 miljarder. Vi
            vet alltså inte, men vi utgår från att behovet är mycket stort.
          </note>
          <note>
            Vi som har ögon att se med och vi som träffar kommunalråd runt
            om i landet får, som Stenberg var inne på, vittnesmål varenda
            gång om att vi har jättestora behov. Dessutom har den här vintern
            skapat okända men mycket stora behov av underhåll som vi ännu
            inte har sett. Det har varit väldigt kallt runt om i landet, det
            har varit mycket snö på vägsidorna, och tjälen har gått otroligt
            djupt ned i vägkroppen med påföljden att nu när tjälen släpper
            får vi enorma sprickbildningar i vägkroppen. Det kan vi se åtminstone
            i Gävleborg där jag kommer ifrån. Sannolikt är det väldigt många
            vägar där man nu får sätta in mycket stora resurser för att återställa
            och försöka förbättra vägkroppen, kanske till och med bygga om
            vägkroppen på sina håll.
          </note>
          <note>
            Självfallet är det alldeles rätt och viktigt att vi använder
            varenda skattekrona på rätt sätt, som jag har sagt. Men det är
            lite anmärkningsvärt att Vänsterpartiet och Miljöpartiet drar
            slutsatsen att vi ska dra ned på underhållet. Vi ska i stället
            ställa krav på Vägverket och regeringen att ha bättre koll, göra
            uppföljningar och utvärderingar mer systematiskt och se till att
            det inte är godtycke och subjektiva bedömningar som styr detta
            utan att vi får ett betydligt bättre arbetssätt runt om i landet
            i de här frågorna.
          </note>
          <note>
            Att vi har ett underhållsberg borde vi kunna vara överens om.
            Om det sedan handlar om 15 eller 25 miljarder eller hur mycket
            det är må det vara osäkerhet om, men självfallet måste vi se till
            att avsätta tillräckligt med pengar. Som sagt kommer det antagligen
            att visa sig att den här vintern har skapat ännu större behov
            än vad vi har sett tidigare.
          </note>
          <note>
            Jag yrkar bifall till majoritetens förslag i betänkandet och
            avslag på reservationerna.
          </note>
          <note type="speaker">
            Anf. 227 KARIN SVENSSON SMITH (mp) replik:
          </note>
          <note>
            Herr talman! Vi är flera som har efterlyst granskning från Riksrevisionen
            och dessförinnan av Riksdagens revisorer. Det har jag gjort vid
            flera tillfällen. Vi har också haft en offentlig utfrågning om
            underhåll. Den visade att det är väldigt mycket som vi inte vet.
            Den här regeringen får ta på sig att den inte gjort vad den borde,
            och man kanske inte riktigt kan påstå att den förra gjorde det
            heller. Här är det nog en poäng att säga att det finns en väldigt
            stor förbättringspotential.
          </note>
          <note>
            Jag läser ur betänkandet. Det står på s. 7: Utifrån den tillgängliga
            informationen går det därför enligt Riksrevisionen varken att
            styrka eller avfärda Vägverkets uppgifter om att kostnaden för
            det eftersatta underhållet är 20 miljarder kronor.
          </note>
          <note>
            Vi vet alltså inte.
          </note>
          <note>
            Sedan handlar det som styrning, inte bara om mängden pengar.
            Det jag talar om är hela vägnätet, inte bara det belagda vägnätet.
            Det handlar om väldigt mycket pengar. Nu kan man inte påstå, som
            Sven Bergström gjorde, att vi är sämst i klassen när det gäller
            järnvägsunderhåll. Det man tidigare visat är att det vi har lagt
            per järnvägskilometer är ganska lite jämfört med vad andra lagt,
            näst lägst. Med motsatsen om man lägger mer pengar skulle man
            vara bäst i klassen skulle i så fall tunnelbygget i Hallandsås
            vara världens bästa järnvägsbygge. Det tror jag inte att Sven
            Bergström tycker.
          </note>
          <note>
            Det handlar om hur man styr pengarna, hur man använder pengarna.
            Har man en skadeförebyggande verksamhet, eller drar man den slutsatsen
            av vägtillståndet att nu släpper vi restriktionerna? Precis som
            Sven Bergström själv redogjorde för från talarstolen är det nu
            Vägverket verkligen måste vara rädd om vägarna så att man inte
            kör sönder dem så att vägkroppen behöver byggas upp igen. Tycker
            Sven Bergström att det är ett ansvarsfullt sätt att förhålla sig
            till vägarna att just nu släppa restriktionerna när det gäller
            tung trafik?
          </note>
          <note type="speaker">
            Anf. 228 SVEN BERGSTRÖM (c) replik:
          </note>
          <note>
            Herr talman! Vi kan vara ense, Karin Svensson Smith och jag,
            om att det finns en stor förbättringspotential i arbetssättet.
            Självklart måste vi se till att vi har full koll på varenda skattekrona
            så att pengarna används på ett optimalt sätt och att man inte,
            som någon var inne på, asfalterar vartannat år på vissa ställen
            och glömmer bort andra delar av landet flera år.
          </note>
          <note>
            Det finns en stor förbättringspotential som sagt.
          </note>
          <note>
            Karin Svensson Smith har förut i riksdagens talarstol försökt
            förklara den pinsamma jumboplaceringen för Sverige när det gäller
            underhållet av järnvägsnätet. Jag vill bara säga att det inte
            är vi i majoriteten som påstår att den tidigare regeringen misskötte
            det, utan det säger Europeiska järnvägsunionen. Man kan ha synpunkter
            på deras statistik, självfallet. Men det är i alla fall så att
            de har sagt att vi i Sverige var sämst i klassen.
          </note>
          <note>
            Släppa restriktionerna, säger Karin Svensson Smith. Jag vet inte
            om hon är inne på att vi kör med tunga fordon på vägar med brister.
            Där får man säga att det är en grannlaga balansgång som Vägverket
            gör i samarbete med åkeribranschen och framför allt skogstransportsidan.
            Där är det alldeles tydligt att man genom att anpassa lufttrycket
            i de tunga bilarna kan klara att köra även på vägar som har svagheter
            på grund av tjällossning. Erfarenheterna så här långt verkar goda.
            Men naturligtvis måste man vara på sin vakt så att man inte skadar
            vägkroppen i grunden genom att släppa till trafik i tjällossningstider.
          </note>
          <note>
            Jag har inga invändningar mot att man fortsätter med den här
            verksamheten och gör det i nära samverkan med skogsindustrin,
            transportnäringen och Vägverket för att säkerställa att vi inte
            skadar många mil väg genom att köra med för tunga fordon i känsliga
            tider.
          </note>
          <note type="speaker">
            Anf. 229 KARIN SVENSSON SMITH (mp) replik:
          </note>
          <note>
            Herr talman! Det Internationella järnvägsunionen har konstaterat
            är att vi per järnvägskilometer lägger mindre pengar än andra,
            näst lägst. Det är inte detsamma som att man är sämst i klassen.
            Då skulle man kunna säga att den amerikanska sjukvården är bäst,
            för man lägger ned väldigt mycket pengar. Det handlar om hur man
            styr och använder pengarna. Då kan man inte dra slutsatsen att
            vi är sämst. Sven Bergström kan gärna lyssna på Banverket som
            tidigare tagit emot väldigt många besökare som undrat varför de
            kan underhålla järnvägsnätet till en så låg kostnad. Den kunskapen
            gällde till för några år sedan. Nu tror jag att avreglering och
            bolagisering har gjort att man inte alls har samma bra styrning
            som man hade tidigare.
          </note>
          <note>
            Sedan till resonemangen om restriktioner. Det är klart att man
            ska ha ett samarbete med skogsindustrin. De om några har ett intresse
            av att vägarna fungerar bra i glesbygden för transport av råvara
            från skogen till förädling. Jag är ledsen att jag inte kan tala
            om exakt vilket distrikt som har sagt att de inte kommer att ha
            restriktioner alls utan att det kommer att vara upp till varje
            lastbildschaufför att själv bedöma när man ska köra och inte köra.
            Det strider i alla fall vad jag vet mot att man från Vägverkets
            sida måste ha både dygns- och klockrestriktioner för när det ska
            köras under den tid då tjälen släpper i marken, när vägarna är
            som mest sköra. Att släppa restriktionerna är knappast ett bättre
            sätt att sköta det vägkapital vi har, eller hur, Sven Bergström?
          </note>
          <note type="speaker">
            Anf. 230 SVEN BERGSTRÖM (c) replik:
          </note>
          <note>
            Herr talman! Man ska vara angelägen om att vårda det vägkapital
            vi har, det är vi alldeles ense om. Jag är också angelägen om
            att skogsnäringen ska kunna fungera optimalt. De är i behov av
            färskt virke i mycket större utsträckning i dag än för 2030 år
            sedan. Därför tycker jag att det är välkommet och bra att skogsnäringen
            tillsammans med Vägverket och transportnäringen försöker hitta
            modeller för att använda vägarna, genom att till exempel anpassa
            lufttrycket i de bilar som är ute och kör på känsliga vägar. Men
            jag håller med om att det ska säkerställas att det inte blir negativa
            effekter av detta långsiktigt. Men så här långt förefaller det
            som att man vid Vägverket är mycket nöjd med den verksamhet som
            har pågått. Man har hittills inte sett att det har gett skador
            långsiktigt.
          </note>
          <note>
            Karin Svensson Smith nämnde Banverket och underhållet där. Hon
            är väldigt tillfreds med hur de sköter underhåll. Jag skulle kunna
            tänka mig att låta Riksrevisionen titta på hur man använder varje
            skattekrona på järnvägssidan. Jag är inte alldeles säker på att
            det har varit så bra ställt som Karin Svensson Smith vill hävda.
            Jag tror att det även på det området finns en förbättringspotential.
            Den ska vi använda, och därför ska vi kanske be att även Banverket
            blir utsatt för Riksrevisionens kritiskt granskande ögon.
          </note>
          <note type="speaker">
            Anf. 231 FÖRSTE VICE TALMANNEN:
          </note>
          <note>
            Timmen är sen, så jag kanske inte ska påpeka att det handlar
            om Vägverkets vägunderhåll och inte Banverkets; enligt betänkandet
            är det Vägverkets.
          </note>
          <note type="speaker">
            Anf. 232 PETER PEDERSEN (v) replik:
          </note>
          <note>
            Herr talman! Det var ett bra påpekande från talmannen. Det är
            ett effektivt sätt att dribbla bort korten att börja prata om
            någonting helt annat och säga att Banverket inte heller gör som
            det ska. Men nu pratar vi om vägunderhållet.
          </note>
          <note>
            Vi skriver i reservation 1 att det är angeläget att regeringen
            omedelbart agerar för att förbättra uppföljningen av vägunderhållet
            inte minst mot bakgrund av de betydande belopp som varje år anslås
            inom området. Om man inte skärper till sig får vi överväga att
            dra tillbaka medel. Vi tycker att vi måste veta vad vi använder
            pengarna till.
          </note>
          <note>
            Sven Bergström tycker att jag uttrycker mig drastiskt när jag
            säger att vi inte vet om det finns något underhållsberg. Vi vet
            faktiskt inte det. Oavsett vilket parti vi tillhör vet vi inte
            om det finns något underhållsberg, och ingen kan tala om hur stort
            det är.
          </note>
          <note>
            Om nu inte Riksrevisionen går med på att underhållsberget är
            just 20 miljarder kronor, som ni uttrycker det, hur stort anser
            Riksrevisionen då, Sven Bergström, att underhållsberget är? Var
            står det? Hur stort är underhållsberget?
          </note>
          <note>
            Jag hävdar att det inte står någonstans. Därför kan man säga
            att det kan vara 0, 1, 20 eller 40 miljarder. Så kan vi bara inte
            ha det. Det är precis det vi efterfrågar. Om vi ska avsätta pengar
            måste vi veta hur mycket pengar vi måste avsätta. Vi måste också
            veta att de hamnar på rätt ställe så att inte vissa delar av landet
            hela tiden får väldigt hög standard medan andra läggs för fäfot.
            Det är ett dåligt sätt att använda pengarna på.
          </note>
          <note>
            Det är i så fall hur man allokerar resurserna, som det heter
            på fint språk, och inte själva summan som det är fel på, utan
            man använder de medel man får på ett ineffektivt och slösaktigt
            sätt.
          </note>
          <note>
            Om vi nu inte är överens om underhållsberget, vad har Riksrevisionen
            kommit fram till att vi har för underhållsberg? Finns det någon
            sådan siffra? Jag har inte hittat någon.
          </note>
          <note type="speaker">
            Anf. 233 SVEN BERGSTRÖM (c) replik:
          </note>
          <note>
            Herr talman! Det här blir lite akademiskt. Man kan läsa en mening
            på flera sätt. Vi är flera talare här som har citerat meningen
            på s. 7 där Riksrevisionen säger att man varken kan styrka eller
            avfärda Vägverkets uppgifter att kostnaden för det eftersatta
            underhållet är just 20 miljarder.
          </note>
          <note>
            Nej, det är sant. Men vi drar helt olika slutsatser. Där har
            vi i majoriteten dess bättre med oss Socialdemokraterna den här
            gången. De är kloka ibland. Bara därför att man inte kan säga
            att det är 20 miljarder, 15 miljarder eller 25 miljarder är det
            en helt annan slutsats än den som Peter Pedersen drar när han
            säger att vi inte ens vet om vi har ett underhållsberg.
          </note>
          <note>
            Då säger många med mig: Välkommen ut i verkligheten! Jag är övertygad
            om att man inte behöver åka långt utanför Degerfors tätort för
            att se otroligt stora behov av ett bättre vägunderhåll och driftsåtgärder.
            Den argumentationen är väldigt ihålig. Det finns inte en människa
            i det här landet som färdas på våra vägar som kan dela slutsatsen
            att vi nog inte har något underhållsberg alls.
          </note>
          <note>
            Det är ett enormt stort underhållsberg. Vägverkets ledning har
            dristat sig till att säga 2030 miljarder kronor. Nu får den bakläxa
            av Riksrevisionen som säger: Ajabaja, man ska inte uttrycka sig
            så om man inte vet exakt hur stort det är. När det gäller att
            det finns ett mycket stort underhållsberg säger inte heller Riksrevisionen
            något annat. Men man tycker att det finns en osäkerhet om storleken
            på det.
          </note>
          <note>
            Vår slutsats är inte att man då ska dra ned på underhållet. Vår
            slutsats är, precis som Socialdemokraternas: Se till att förbättra
            arbetssättet, mäta effektivare och ta bort godtycke och subjektiva
            bedömningar. Vi ska spara på varje skattekrona och använda medlen
            på effektivast möjliga sätt. Men det är en otroligt drastisk slutsats
            att säga att vi ska dra ned på underhållet, eller hota att dra
            ned på underhållet som Miljöpartiet och Vänsterpartiet är inne
            på.
          </note>
          <note type="speaker">
            Anf. 234 PETER PEDERSEN (v) replik:
          </note>
          <note>
            Herr talman! Det är väl någon lek med ord här. Jag har inte Riksrevisionens
            egen rapport framför mig så att jag kan läsa exakt vad den skriver.
            Men det skulle vara ganska poänglöst av en riksrevision att säga
            att ingen kan säga om underhållberget är just 20 miljarder och
            inte en krona mer eller mindre. Jag tror inte att det är vad den
            avsåg.
          </note>
          <note>
            Hela grundpoängen i dess kritik är att man inte kan avgöra hur
            stort eventuellt underhållsbehov som finns. Använder man begreppet
            underhållsberg, eller för den delen fläskberg eller andra sådana
            grejer som har använts i den här kammaren, får man vissa associationer.
          </note>
          <note>
            Underhållsberg låter som något enormt stort. Det är ändå en viss
            skillnad om nu den så kallade lilla underhållskullen skulle vara
            5 miljarder kronor. Det är en väldigt stor skillnad än om underhållsberget
            ligger på 3040 miljarder.
          </note>
          <note>
            Vi bör faktiskt veta nivån. Det har ingen betydelse om vi talar
            om väg- eller banunderhåll eller hur mycket vi behöver anslå för
            att vi ska få det att fungera eller för att skolan ska bli bra.
            Vi måste med mycket större bestämdhet veta att de underlag som
            presenteras är trovärdiga, seriösa och inte bygger på en slump.
            Det är möjligt att man har gjort som Sven säger att vi ska göra.
          </note>
          <note>
            Vi åker ut på vägarna och kollar. Här bedömer vi att vi har ett
            stort underhållsberg, och så anslår vi ett visst antal miljarder
            per län. Så kan vi inte agera. Nu är jag lite vårdslös. Men ungefär
            så framhåller ni att man ska göra.
          </note>
          <note>
            Om man åker ut och tittar ser man att vi har ett stort underhållberg.
            Det kan bero på att om man åker i vissa tätorter är underhållsberget
            i så fall också stort. Men då är det kommunala vägar som avses.
          </note>
          <note>
            Det ska finnas bra underlag så att vi vet vad som krävs för att
            vi ska kunna säkerställa det kapital som vi har plöjt ned i dessa
            vägar historiskt. Det tror jag att vi är överens om. Men på något
            sätt måste ni ändå vidmakthålla begreppet underhållsberg. Det
            leder till att vi har enorma behov som ska tillgodoses på den
            här sidan. Vi ifrågasätter att ni kan dra den slutsatsen utifrån
            Riksrevisionens rapport.
          </note>
          <note type="speaker">
            Anf. 235 SVEN BERGSTRÖM (c) replik:
          </note>
          <note>
            Herr talman! I grunden är vi rätt ense. Vi ska ha ett bra underlag
            och använda skattepengarna på ett optimalt sätt. Men det förvånar
            mig att Peter Pedersen som ändå är rätt väl förankrad i myllan
            i Degerfors dristar sig till att säga: Vi vet inte om vi har något
            underhållsberg.
          </note>
          <note>
            Vi ska ju sluta i riksdagen. Får jag föreslå att Peter och jag
            gör en resa gemensamt. Vi börjar i Degerfors, åker ned över Dalsland
            och kanske ned mot Lund, Karin Svensson Smiths hemtrakter. Vi
            åker över småländska höglandet, fortsätter upp över Örebrotrakten
            till Gävleborgs län, där jag är hemma, och så slutar vi uppe i
            Västernorrland, där Hans Stenberg bor.
          </note>
          <note>
            Vi åker runt och tittar på vägarna. Vi talar med alla kommunalråd,
            och så får vi lite vittnesmål om hur de bedömer vägstandarden.
            Jag är alldeles övertygad om, som Hans Stenberg var inne på, att
            vi kommer att få otroligt starka vittnesmål om att det är mycket
            stora eftersatta behov som det finns anledning att åtgärda.
          </note>
          <note>
            Det är lite poänglöst att göra en stor sak av frågan: Är det
            15 miljarder, 25 miljarder, eller vad är storleken? Det finns
            ett stort behov. Vi ska förbättra metoderna och mätsätten, och
            vi ska ta bort godtycke och subjektivitet. Men vi får ändå ha
            någon respekt för en av våra äldsta myndigheter, Vägverket, och
            att det finns en del kunskap i verket.
          </note>
          <note>
            Att något skott har träffat rätt i deras sätt att arbeta är i
            varje fall jag övertygad om. Låt oss använda förbättringspotentialen
            som finns och se till att få bort subjektivitet och godtycke.
            Men vi ska inte dra ned på underhållet utan att veta vad vi gör.
          </note>
          <note>
            Överläggningen var härmed avslutad.
          </note>
          <note>
            20 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för prop.
            2009/10:139 Fokus på kunskap kvalitet i den högre utbildningen
            skulle förlängas till onsdagen den 7 april , samt att motionstiden
            för propositionerna 2009/10:115 En ny radio- och tv-lag , 2009/10:155
            Svenska miljömål för ett effektivare miljöarbete , 2009/10:165
            Den nya skollagen för kunskap, valfrihet och trygghet , 2009/10:170
            En enklare plan- och bygglag , 2009/10:172 Kärnkraften förutsättningar
            för generationsskifte och 2009/10:173 Kärnkraften ökat skadeståndsansvar
            skulle förlängas till onsdagen den 14 april .
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 mars
          </note>
          <note>
            Per Bolund
          </note>
          <note>
            Per Bolund
          </note>
          <note>
            Hans Olsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 6 april.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 mars
          </note>
          <note>
            Hans Olsson
          </note>
          <note>
            Thomas Bodström
          </note>
          <note>
            Matilda Ernkrans
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 6 april.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 mars
          </note>
          <note>
            Mikael Damberg
          </note>
          <note>
            Liza-Maria Norlin
          </note>
          <note>
            Britta Rådström
          </note>
          <note>
            Jasenko Omanovic
          </note>
          <note>
            Mikael Oscarsson
          </note>
          <note>
            Göran Persson
          </note>
          <note>
            Britta Rådström
          </note>
          <note>
            Ameer Sachet
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Raimo Pärssinen
          </note>
          <note>
            Raimo Pärssinen
          </note>
          <note>
            Birgitta Eriksson
          </note>
          <note>
            Ameer Sachet
          </note>
          <note>
            Margareta Persson
          </note>
          <note>
            Ronny Olander
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 6 april.
          </note>
          <note>
            24 § Kammaren åtskildes kl. 21.28.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
