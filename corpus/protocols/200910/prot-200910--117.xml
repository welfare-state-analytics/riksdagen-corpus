<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--117</head>
          <docDate when="2010-05-06 00:00:00">2010-05-06 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:117
          </note>
          <note>
            Torsdagen den 6 maj
          </note>
          <note>
            Kl. 12:00 - 16:10
          </note>
          <note>
            1 § Justering av protokoll
          </note>
          <note>
            Justerades protokollet för den 30 april.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2009/10:341
          </note>
          <note>
            Interpellation 2009/10:341 Länsstyrelsernas övertagande av djurskyddstillsynen
          </note>
          <note>
            Interpellationen kommer att besvaras tisdagen den 18 maj 2010.
          </note>
          <note>
            Skälet till dröjsmålet är utlandsresa.
          </note>
          <note>
            Mats Wiberg
          </note>
          <note>
            Interpellation 2009/10:343
          </note>
          <note>
            Interpellation 2009/10:343 Kommunernas ekonomi
          </note>
          <note>
            Interpellationen kommer att besvaras fredagen den 28 maj 2010.
          </note>
          <note>
            Skälet till dröjsmålet är tjänsteresor som inte kunnat flyttas.
          </note>
          <note>
            Erik Nymansson
          </note>
          <note>
            Interpellation 2009/10:350
          </note>
          <note>
            Interpellation 2009/10:350 Kompensation för ökade socialbidragsutgifter
          </note>
          <note>
            Interpellationen kommer att besvaras fredagen den 28 maj 2010.
          </note>
          <note>
            Skälet till dröjsmålet är tjänsteresor som inte kunnat flyttas.
          </note>
          <note>
            Erik Nymansson
          </note>
          <note>
            Interpellation 2009/10:353
          </note>
          <note>
            Interpellation 2009/10:353 Regeringens arbetsmarknadspolitik
          </note>
          <note>
            Interpellationen kommer att besvaras tisdagen den 25 maj 2010.
          </note>
          <note>
            Skälet till dröjsmålet är sedan tidigare inbokade engagemang
            som inte kan ändras.
          </note>
          <note>
            Karin Renman
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2010)117
          </note>
          <note>
            5 § Dialog om samhällets värdegrund
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            6 § Valfrihetssystem hos Arbetsförmedlingen
          </note>
          <note>
            Föredrogs
          </note>
          <note type="speaker">
            Anf. 1 BERIT HÖGMAN (s):
          </note>
          <note>
            Fru talman! Under decennier har borgerligheten planerat för det
            systemskifte man nu är i full färd att genomföra. Borgerlighetens
            vision har varit och är en framtid där samhället mer är som en
            enda stor marknad och människor kunder.
          </note>
          <note>
            Vi socialdemokrater och rödgröna tror dock inte att marknaden
            alltid är den bästa lösningen om vi vill nå ett bra och jämlikt
            samhälle där varje människa har rätt att förverkliga sina drömmar.
            Vi tror mycket mer på ett samhälle som sätter människor, individer,
            hellre än företag i fokus och där den enskildes behov av stöd
            och hjälp är avgörande för vilken insats han eller hon också får
            med samhällets hjälp.
          </note>
          <note>
            Konkurrensutsättning har för borgerligheten blivit ett mål i
            sig, inte ett medel för att nå något annat. Där ligger den stora
            skillnaden mellan oss. Apoteket har privatiserats och bilprovningen
            är på väg. Inga tydliga vinster för konsumenten kan skönjas.
          </note>
          <note>
            Efter omsorgens valfrihetsreform har nu turen kommit till Arbetsförmedlingen.
            Shopping around ska bli de arbetssökandes nya modell. Med ett
            som vanligt slarvigt framarbetat förslag med remisstid över jul
            och nyår har regeringen nu lagt fram propositionen om valfrihetssystem
            hos Arbetsförmedlingen.
          </note>
          <note>
            Vi tror att fältet lämnas öppet för en privatisering av hela
            förmedlingsverksamheten. Det är helt i linje med de bärande idéerna
            hos borgerligheten att marknad går före människa.
          </note>
          <note>
            Ännu en gång läggs det fram en proposition trots Lagrådets invändningar.
            För vilken gång i ordningen? Vi har för länge sedan tappat räkningen.
            De fackliga organisationerna ska heller inte göra sig besvär med
            synpunkter på detta.
          </note>
          <note>
            Ett antal leverantörer ska utifrån Arbetsförmedlingens uppställda
            kriterier kunna anmäla sitt intresse. Uppfyller de kriterierna
            blir de en del av Arbetsförmedlingens tjänsteutbud.
          </note>
          <note>
            Det finns alltså efter beslut om denna proposition inget politiskt
            ansvarstagande att utkräva vare sig för den arbetssökande eller
            för det företag som händelsevis inte kommer med på denna marknad.
            Politiken ska inte längre ta ansvar för ett sådant centralt område
            för tillväxten som arbetsmarknadspolitiken.
          </note>
          <note>
            Man står utan tydliga mål, utan tydlighet i hur myndighetsutövningen
            ska ske och utan tydlighet i rollfördelningen mellan beställare
            och utförare.
          </note>
          <note>
            Man saknar också analys av förslagen. Sverige är ett avlångt
            land med mycket olika förutsättningar och med hundratusentals
            människor som inget hellre vill än att ha en effektiv arbetsmarknadspolitik
            och arbetsförmedling som gör snabba insatser och sätter den arbetssökande
            i fokus och inget annat.
          </note>
          <note>
            Nej, nu ska den arbetssökande utifrån vad han eller hon bedömer
            vara bra för den egna personen välja en aktör som är behjälplig
            med att finna ett jobb. Det finns dock inget som säger vilka kvalitetskriterier
            som ska gälla. Det finns inget som visar hur den arbetssökande
            ska ha möjlighet att bedöma kvaliteten på dem som erbjuder tjänsten.
          </note>
          <note>
            Har man som arbetssökande känt sig maktlös tidigare lär det definitivt
            inte bli bättre med detta system. Det är ett hafsverk från början
            till slut.
          </note>
          <note>
            Det är bara i Sverige som den amerikanska drömmen kan bli verklighet,
            skriver Unionens Daniel Lind när han beskriver vad det är som
            har varit framgångsrikt för Sverige och våra människor. I vårt
            land har människor kunnat göra klassresor. Vi har kunnat utbilda
            oss och ha stor rörlighet tack vare en trygg arbetslöshetsförsäkring,
            en bostadspolitik som fungerat något så när, en stimulans för
            rörlighet från tid till annan men framför allt tack vare en arbetsmarknads-
            och utbildningspolitik som har haft alla, inte bara några, för
            ögonen.
          </note>
          <note>
            Det har varit viktigt för Arbetsförmedlingen att ha en överblick
            över lediga jobb över hela landet och att Arbetsförmedlingen kunde
            delge den arbetssökande denna överblick. Det har också varit viktigt
            för arbetsgivarna att kunna få information om vilken arbetskraft
            och kompetens som finns att tillgå över landet eller i arbetsmarknadsområdet.
          </note>
          <note>
            Regelverket i arbetslöshetsförsäkringen har stimulerat krav på
            rörlighet och samtidigt gett en trygghet i förändring.
          </note>
          <note>
            Fackliga organisationer och kommuner har kunnat bistå med kunskap
            och information som har underlättat matchning och utbildning av
            arbetskraft som har efterfrågats. Arbetsgivarna har till Arbetsförmedlingen
            kunnat signalera behov som Arbetsförmedlingen kunnat hjälpa till
            att tillfredsställa, själva eller med andra aktörer.
          </note>
          <note>
            På grund av regeringens experimenterande har Arbetsförmedlingen
            fått ett oförtjänt dåligt rykte och ett legitimitetsproblem. Regeringen
            styr i detaljer, och det som tidigare kanske var arbetsförmedlarens
            kapital i form av själva hantverket har reducerats till att bli
            en kontrollfunktion och en byråkratisk apparat. I rask takt har
            nya direktiv och nya idéer som ska verkställas kommit från regeringen.
            Arbetsförmedlingen har i dag många frustrerade medarbetare som
            man riskerar att förlora om inte framtiden hanteras rätt.
          </note>
          <note>
            Att då fortsätta med en utbudsfixerad arbetsmarknadspolitik enligt
            modellen hungriga vargar jagar bäst tror vi inte är rätt väg att
            möta framtiden. Det föreslagna systemet är en fortsättning på
            denna utbudspolitik. Man lägger ännu mer ansvar på den enskilde
            som nu också ska kunna bedöma sitt behov av insats och dessutom
            med hjälp av en katalog finna den som är bäst skickad att hjälpa.
          </note>
          <note>
            I propositionen förs ett allmänt resonemang om hur det skulle
            kunna fungera med ersättningen till utförarna utifrån de arbetssökandes
            behov, men det finns inga tydliga direktiv och mål för vad som
            arbetsmarknadspolitikens uppgift.
          </note>
          <note>
            Med otydliga direktiv och obefintliga mål kan heller inte den
            arbetssökande rättmätigt ställa de krav som han eller hon har
            rätt att ställa, och skulden för arbetslösheten blir lagd på individen
            i än större utsträckning.
          </note>
          <note>
            Finns det något som talar för att modellen blir mer kostnadseffektiv?
            Knappast. Redan i dag vet vi att de arbetssökande byter coach
            för att de är missnöjda, men ersättningssystemet följer individen,
            så att säga, så coacherna tjänar egentligen på att individen shoppar
            runt bland en rad coacher. Incitamentet för att få ut en människa
            i jobb är väldigt litet jämfört med att ta in henne en vända till
            på en ny kurs i att skriva cv.
          </note>
          <note>
            Det är knappast kostnadseffektivt att låta kvalificerade arbetsförmedlare
            bli kontrollanter som ska kontrollera företag och arbetstagare.
            Vart tar kreativiteten och utvecklingslusten vägen i en sådan
            organisation?
          </note>
          <note>
            Nu ser vi tydligt behovet av utbildad arbetskraft. Såväl Almega
            som Svenskt Näringsliv och Företagarnas företagsbarometer visar
            att företagen är bekymrade över hur de ska få tag i kompetent
            arbetskraft. I ett sådant läge, också med tanke på den kommande
            generationsväxlingen, är det rent kontraproduktivt att, som regeringen,
            lägga så mycket kraft på själva matchningsuppdraget när det är
            behovet av utbildning och fortbildning som från näringslivets
            horisont är det viktiga i arbetsmarknadspolitiken.
          </note>
          <note>
            Ännu märkligare blir det när arbetsmarknadsministern applåderar
            att Arbetsförmedlingen ska lämna tillbaka 2,7 miljarder i överskott.
            Jag har varit verksam i offentlig verksamhet i nästan hela mitt
            vuxna liv. Överskott i offentlig verksamhet är ofta ett tecken
            på att hemläxan inte är gjord. Det man är satt att göra är ogjort.
          </note>
          <note>
            9 procents arbetslöshet är väl ett annat exempel på att Arbetsförmedlingen,
            och arbetsmarknadspolitiken i synnerhet, har havererat. Och vi
            har en minister som gläds över ett överskott.
          </note>
          <note>
            Det är inte mer experimenterande på kort sikt hos Arbetsförmedlingen
            som löser framtidens utmaningar på arbetsmarknaden. Hittills har
            utvärderingar om kompletterande aktörer visat att de inte har
            nått bättre resultat än Arbetsförmedlingen. På flera håll är det
            tvärtom, trots att andra förutsättningar har gällt för dem när
            det gäller antal arbetssökande per anställd.
          </note>
          <note>
            Arbetslösheten är fortfarande alldeles för hög oacceptabelt hög
            men detaljregleringen av insatser och mängden insatser är fel
            och otillräcklig. Det är detta som är det stora problem som måste
            rättas till inte att göra Arbetsförmedlingen till en marknad.
          </note>
          <note>
            Vi vill också se kompletterande aktörer i samarbete med en statlig
            arbetsförmedling. Vi vill se en dörr in men väldigt många dörrar
            ut. Nu riskerar vi att det blir väldigt många dörrar in och en
            rundgång utan kvalitetskontroll eller kontroll i förhållande till
            försäkringen, och en än större maktlöshet hos de arbetssökande.
          </note>
          <note>
            Med detta, fru talman, yrkar jag bifall till vår reservation.
          </note>
          <note type="speaker">
            Anf. 2 JOSEFIN BRINK (v):
          </note>
          <note>
            Fru talman! Den borgerliga regeringen har behandlat Arbetsförmedlingen
            med hårdhandskarna under sin tid vid makten. Först var det en
            omfattande omorganisation som genomfördes parallellt med stora
            nedskärningar av anslagen. Arbetsmarknadsutbildningar och anställningsstöd
            drogs in och ersattes med nya arbetsmarknadspolitiska program
            som skulle sjösättas med extremt kort varsel.
          </note>
          <note>
            Förändringarna av regelverket i a-kassan har genomförts slag
            i slag med extremt kort tid för förberedelser för dem som ska
            tillämpa de nya reglerna. Nu ser vi hur tiotusentals långtidssjukskrivna
            utförsäkras från sjukförsäkringen och i stället skrivs in hos
            Arbetsförmedlingen, vilket utvidgar Arbetsförmedlingens ansvar
            till ytterligare en stor grupp med stora problem på arbetsmarknaden.
            Detta sker i ett läge då vi precis har genomgått en historisk
            finanskris och arbetslöshetsnivån inte kan beskrivas som annat
            än katastrofal.
          </note>
          <note>
            Med tanke på allt detta är det snarast förvånande att det inte
            är fler som är missnöjda med Arbetsförmedlingens insatser än vad
            som faktiskt är fallet. Det tyder på att arbetsförmedlare runt
            om i landet trots allt gör ett bra jobb i ett minst sagt utsatt
            läge. Där finns yrkeskunskap, engagemang och en stark vilja att
            hjälpa människor in i arbetslivet.
          </note>
          <note>
            Det ska sägas att det finns väldigt mycket som skulle kunna förbättras
            i hur Arbetsförmedlingen arbetar och i hur arbetsmarknadspolitiken
            fungerar. Men det är faktiskt ingenting som talar för att det
            är den grundläggande strukturen, med en sammanhållen arbetsförmedling
            med nationellt ansvar, som i sig skulle vara problemet, eller
            att det, som utskottet uttrycker det, skulle vara en dålig eller
            föråldrad modell. Tvärtom tyder det mesta på att det på en allt
            rörligare arbetsmarknad är en styrka att Arbetsförmedlingen kan
            erbjuda en maximal bredd både när det gäller olika insatser och
            överblick över arbetsmarknaden.
          </note>
          <note>
            Det som saknas i arbetsmarknadspolitiken och hos Arbetsförmedlingen
            är i stället aktiva insatser, yrkesinriktade arbetsmarknadsutbildningar,
            effektiva, riktade stöd till dem som hamnat längst ifrån arbetsmarknaden
            och en bättre samordning mellan Arbetsförmedlingen och kommuner,
            utbildningsanordnare, fackliga organisationer och lokalt och regionalt
            näringsliv. Det är sådana funktioner som behöver förstärkas och
            förbättras men som den borgerliga arbetsmarknadspolitiken i stället
            har varit inriktad på att riva ned, med katastrofala effekter
            på arbetsmarknadssituationen.
          </note>
          <note>
            Men i stället för att satsa på det som verkligen skulle kunna
            innebära ett lyft för de hundratusentals som nu är arbetslösa
            vill regeringen nu ta ytterligare ett steg i riktning mot en nedmontering
            av arbetsmarknadspolitiken genom att konkurrensutsätta Arbetsförmedlingen
            via ett så kallat valfrihetssystem.
          </note>
          <note>
            När man läser regeringens proposition ser man mycket tydligt
            vems valfrihet det är regeringen prioriterar, nämligen de tjänsteföretag
            som nu ska bjudas in på den nyetablerade arbetsförmedlingsmarknaden.
            Sida upp och sida ned i propositionen beskriver i detalj hur konkurrensneutralitet,
            rättssäkerhet och genomskinlighet ska kunna garanteras för de
            privata arbetsförmedlingsföretagen, medan de eventuella fördelarna
            för de arbetssökande avhandlas mer som en bisak. Inte heller utvecklas
            vilka förbättringar av matchningen på arbetsmarknaden som regeringen
            eventuellt väntar sig av reformen.
          </note>
          <note>
            Över huvud taget andas propositionen en total brist på saklig
            argumentation och hänvisningar till fakta och tidigare erfarenheter.
            Det kanske i och för sig inte är så konstigt med tanke på de minst
            sagt tvivelaktiga resultaten av de tidigare genomförda försöken
            med privata aktörer.
          </note>
          <note>
            De utvärderingar som har gjorts av såväl Arbetsförmedlingen som
            Riksrevisionen och IAF visar på ett otal problem. De områden där
            privata aktörer har använts har haft sämre resultat än de där
            Arbetsförmedlingen behållit verksamheten i egen regi.
          </note>
          <note>
            Dessutom har ett antal grova missförhållanden uppdagats i samband
            med flera av dessa privata aktörer. Vi har sett exempel på coachningsföretag
            som grovt brutit mot villkoren i kontraktet. Vi har sett ett av
            de största av dem gå i konkurs. Vi har kunnat läsa om arbetssökande
            som har anvisats hypnosterapeuter och helbrägdagörare, och för
            bara ett par veckor sedan avslöjade Dagens Eko att ett av de större
            coachningsföretagen i Stockholm har tagit in dubbelt så många
            arbetssökande per coach som de lovat i kontraktet. På reporterns
            fråga om vilken koll Arbetsförmedlingen egentligen har på villkoren
            hos de privata utförarna svarade den ansvarige tjänstemannen:
            Vi har så bra koll som vi rimligen kan ha.
          </note>
          <note>
            Jag tror att han har rätt. Jag tycker att det svaret i sig borde
            leda även de borgerliga företrädarna till en viss eftertanke innan
            man på bred front genomför denna reform.
          </note>
          <note>
            Frågan om hur Arbetsförmedlingen ska kunna garantera kvalitet
            och seriositet hos de privata förmedlarna är nämligen obesvarad.
            Missförhållanden, kontraktsbrott och brister i rättssäkerheten
            kring arbetslöshetsförsäkringen har uppenbarligen kunnat uppstå
            i nuvarande system där de privata aktörerna i begränsad omfattning
            kontrakterats genom en regelrätt upphandling. Hur mycket svårare
            blir det inte då att försäkra sig mot sådant i ett valfrihetssystem
            med betydligt fler inblandade företag och där inte ens en upphandling
            har skett?
          </note>
          <note>
            Är det tänkt att det är de arbetssökande själva som ska hålla
            koll genom att ange den arbetsförmedlare, som de faktiskt ytterst
            är beroende av för sin egen försörjning, om de misstänker att
            allt inte står rätt till? Vilken rätt kommer det över huvud taget
            att finnas för den enskilde att byta förmedlare om man inte är
            nöjd? Kan en privat förmedlare tacka nej och vägra ta emot en
            viss arbetssökande eller stänga av en arbetssökande därför att
            vederbörande kanske har synpunkter på hur verksamheten går till,
            och i så fall på vilka grunder? Ingenting av detta får vi svar
            på i denna proposition.
          </note>
          <note>
            Frågetecknen är sammanfattningsvis betydligt fler än svaren i
            detta betänkande. Och det är faktiskt inte vilka frågetecken som
            helst. Det handlar om hur samhället ska kunna garantera arbetssökandes
            rättssäkerhet. Det handlar om hur vi som beslutsfattare ska kunna
            garantera en korrekt användning av skattebetalarnas pengar stora
            pengar. Det handlar om hur matchningen på arbetsmarknaden kommer
            att påverkas när Arbetsförmedlingen splittras upp och det blir
            ett otal aktörer utan överblick och helhetsansvar för arbetsmarknaden.
            Och det handlar inte minst om medborgarnas möjligheter att utkräva
            politiskt ansvar för arbetsmarknadspolitiken. Hur ska det kunna
            garanteras när regeringen överlät till myndigheten själv att fatta
            beslut om man ska införa valfrihetssystemen och i så fall på vilka
            villkor.
          </note>
          <note>
            Vi har under denna mandatperiod hört ett antal anmärkningsvärda
            försök från borgerliga ministrar att skylla ifrån sig på myndighetsanställda
            när missförhållanden på grund av politiskt fattade beslut har
            uppdagats. I denna proposition kanske man vill underlätta för
            möjligheten att skylla ifrån sig genom att redan från början lägga
            politisk beslutsmakt hos själva myndigheten så att man sedan kan
            stå där och avsvära sig ansvaret om förväntade eller befarade
            missförhållanden skulle visa sig längre fram. Det är inte ett
            seriöst sätt att behandla politiskt ansvar.
          </note>
          <note>
            Fru talman! Regeringen lyckas faktiskt inte på något sätt göra
            troligt att arbetsmarknaden och Arbetsförmedlingen kommer att
            fungera bättre om denna reform genomförs. Erfarenheterna talar
            snarare för att nya problem riskerar att uppstå och att en hel
            del riskerar att bli sämre för arbetssökande, för arbetsgivare
            som söker efter arbetskraft och för oss alla som skattebetalare.
            Det är uppenbart att det är en ideologisk fråga och inte en önskan
            om att förbättra arbetsmarknadspolitiken som är drivkraften bakom
            detta förslag. Det handlar om ambitionen att öppna upp ännu en
            skattefinansierad marknad för privata tjänsteföretag. Det är målsättningen
            med detta förslag.
          </note>
          <note>
            Många hafsiga och dåligt underbyggda beslut har vi klubbat igenom
            i denna riksdag på arbetsmarknadsområdet under den senaste mandatperioden.
            Men frågan är om inte just detta förslag måste anses utgöra ett
            lågvattenmärke i sammanhanget.
          </note>
          <note>
            Fru talman! Jag yrkar avslag på propositionen och bifall till
            reservationen från Vänsterpartiet, Socialdemokraterna och Miljöpartiet.
          </note>
          <note type="speaker">
            Anf. 3 ULF HOLM (mp):
          </note>
          <note>
            Fru talman! Med denna proposition om valfrihetssystem hos Arbetsförmedlingen
            reser sig den första frågan: Vad är fokus hos regeringen och de
            borgerliga ledamöterna? Fokus måste väl ändå vara att skapa arbetstillfällen
            och se till att det kommer nya jobb?
          </note>
          <note>
            Regeringen har precis avlämnat en budgetproposition, vårbudgeten,
            som är kliniskt ren från alla jobbskapande åtgärder som vi verkligen
            skulle behöva. Med 9 procents arbetslöshet och med en långtidsarbetslöshet
            bland ungdomar som ökar kan fokus inte vara Arbetsförmedlingens
            roll. Det måste vara att skapa arbetstillfällen.
          </note>
          <note>
            När vi också enligt undersökningar vet att de flesta som är arbetslösa
            inte får några aktiva åtgärder måste följande fråga ställas: Varför
            läggs denna proposition fram nu och med denna hast? Det finns
            väl större problem på arbetsmarknaden än Arbetsförmedlingen? Vi
            måste ha åtgärder så att alla som är arbetslösa i dag kan få ett
            arbete och i väntan på de nya arbetena se till att de som är arbetslösa
            får en utbildning för att klara de jobb som kommer att komma.
          </note>
          <note>
            Fru talman! Redan i dag finns det flaskhalsar på den svenska
            arbetsmarknaden. Det finns företag som inte hittar den kompetens
            de söker. Då måste vi ha mer resurser till Arbetsförmedlingen
            för aktiva åtgärder. Men det är inte sådana propositioner som
            kommer från regeringen nu. Nu kommer i stället en ideologiskt
            färgad proposition som handlar om valfrihet, och det är inte det
            som är prioritet ett för oss i Miljöpartiet och för De rödgröna.
            Prioritet ett är de arbetslösa. De måste vara i fokus. Jag menar
            att regeringen har misslyckats med det.
          </note>
          <note>
            Jag är inte ideologiskt emot en sorts valfrihet. Jag är inte
            ideologiskt mot privata aktörer om det kan hjälpa arbetslösa att
            få ett arbete. Men det är inte det som denna proposition handlar
            om tyvärr.
          </note>
          <note>
            Detta är också ett hafsverk utan dess like. Det är sällan man
            har sett ett lagförslag som kan få så stor betydelse för en statlig
            myndighet som Arbetsförmedlingen, och man har inte har gjort någon
            utvärdering av konsekvenserna. Man har inte använt fakta. Man
            har inte tagit reda på vad detta kan leda till för de arbetslösa
            och för Arbetsförmedlingens roll i framtiden när Arbetsförmedlingen
            har uppdraget att se till att matchningen ska fungera i hela Sverige.
            Någon sådan analys finns inte i denna proposition. Det är den
            stora missen vi ser från Miljöpartiet, och det är därför vi yrkar
            avslag på denna proposition.
          </note>
          <note>
            Jag skulle gärna vilja yrka på återremiss och ett ordentligt
            utredningsarbete så att vi skulle kunna få en bättre proposition
            där allt är analyserat och som vi skulle kunna ta ställning till
            och om vi tror att detta är rätt väg eller inte. Jag är inte övertygad
            om det i detta läge.
          </note>
          <note>
            Som kammarens ledamöter är väl medvetna om har vi från Miljöpartiet
            inga problem med privata aktörer som kan hjälpa och bistå Arbetsförmedlingen
            i dess strävan att få en matchning för att hitta jobb till arbetslösa.
            Men när man fokuserar på att lägga detta bara på individen blir
            det fel. Det är inte denna fokusering som vi behöver i detta läge.
          </note>
          <note>
            Vi behöver tvärtom en matchning som fungerar inte bara i storstadsområdena
            utan i hela landet. Vi måste få en samlad bild av var de arbetslösa
            finns, vilka behov vi har framöver och vilka behov företagen har.
            Det är först då vi kan få en fungerande arbetsförmedling i hela
            landet. Men det nämns knappt något i propositionen om hur man
            ser på detta när det gäller valfrihetssystemet. Det är en miss.
          </note>
          <note>
            Om företagaren har ett visst behov av arbetsinsatser från de
            arbetssökande måste det kunna garanteras. Vad blir då effekten
            om vi får ett valfrihetssystem som kanske delas upp på flera hundra
            olika tjänsteföretag? Det kan bli svårt att överblicka. Då kan
            det bli svårt för företagen att hitta rätt kompetens bland de
            arbetslösa. Det tror inte jag är lämpligt. Det måste finnas ett
            helhetsansvar för detta så att man kan få rätt personer till lediga
            jobb.
          </note>
          <note>
            Det har också funnits flera utvärderingar av försöken med privata
            aktörer. Också de borgerliga ledamöterna måste inse att alla utvärderingar
            inte är hundra procent bra. Det har funnits stora problem på många
            ställen, och det är något man måste ta i beaktande. Det har funnits
            bra förslag också. Det finns bra privata aktörer som hjälper arbetslösa
            till ett jobb; det finns det. Men vi måste också se till att få
            bort de problem som finns, och där har vi redan slagit fast att
            ett av problemen är styrningen och att det finns oklara myndighetsbeslut
            på hur man följer upp och vilka kvalitetskrav som kan ställas.
          </note>
          <note>
            Jag ser en betydande risk att samma sak kommer att hända i valfrihetssystemet.
            Den borgerliga majoriteten är nämligen så ivrig att sjösätta detta
            så snabbt som möjligt att man inte tar ansvar för det. Det kommer
            i stället bara att leda till större problem, och vem är det som
            drabbas då? Jo, det är de arbetslösa. Det är enskilda individer
            som inte kommer att kunna hitta ett arbete. Där ligger problemet,
            och det är det fokus vi måste ha.
          </note>
          <note>
            Slutligen, fru talman, måste vi ha fokus på en arbetsförmedling
            som kan hjälpa arbetslösa med rätt utbildning, se individen och
            se vad individen behöver för att kunna hitta ett arbete. Om detta
            nämns inte mycket i denna proposition eller i betänkandet från
            den borgerliga majoriteten.
          </note>
          <note>
            Med detta, fru talman, yrkar jag avslag på propositionen och
            bifall till reservationen från Socialdemokraterna, Vänstern och
            Miljöpartiet.
          </note>
          <note type="speaker">
            Anf. 4 ELISABETH SVANTESSON (m):
          </note>
          <note>
            Fru talman! Låt mig börja med att yrka bifall till förslaget
            i betänkandet.
          </note>
          <note>
            Oj, oj, oj! När jag hör de tre oppositionspartierna tycker jag
            att det blir tydligt att det är väldigt olika värden som står
            mot varandra. Det är tron på mångfald mot en övertro på monopolet.
            Jag måste säga att jag är förvånad över den otroligt monopolistiska
            inställning som finns från alla tre partier, och jag är kanske
            särskilt förvånad över Miljöpartiets inlägg och att man är så
            fokuserad på monopolet. Jag kommer in på det lite senare. Det
            är också så att jag ser ett tydligt möjlighetstänkande som står
            emot ett otroligt motstånd mot förändring. Och sist men inte minst
            och det är det jag tycker är sorgligast står människan mot systemet.
          </note>
          <note>
            För alla dem som tittar på denna debatt, live eller senare, vill
            jag berätta att det vi i dag debatterar egentligen är huruvida
            de kompletterande aktörerna ska upphandlas av Arbetsförmedlingen
            eller inte. Vi har redan kompletterande aktörer; det är inget
            nytt under himlen. Det vi ska besluta är dock om lagen om valfrihet
            ska kunna användas för Arbetsförmedlingen, och det är det vi i
            majoriteten säger ja till.
          </note>
          <note>
            Hur går då detta till? Jo, skillnaden är helt enkelt att Arbetsförmedlingen
            i stället för att upphandla ges möjlighet att skriva ett offentligt
            kontrakt med ett antal leverantörer. Här får man vara tydlig och
            ha tydliga kvalitetskriterier. Man skriver ett kontrakt som innehåller
            ekonomiska villkor och som avser tillhandahållandet av den tjänst
            Arbetsförmedlingen önskar. Det är den enskilda brukaren, den enskilda
            arbetssökanden, som sedan bestämmer vilken av dessa leverantörer
            som ska tillhandahålla tjänsten. Myndighetsutövningen ligger dock
            kvar på Arbetsförmedlingen.
          </note>
          <note>
            Låt mig säga att detta är en ramlag. Jag blev något förvirrad
            av Berit Högman, fru talman, eftersom hon å ena sidan kritiserade
            regeringen för att detaljstyra allt och å andra sidan tyckte att
            det inte finns några detaljer i denna lag. Vi kanske kommer in
            på det sedan.
          </note>
          <note>
            Fru talman! Jag måste säga att jag till skillnad från oppositionen
            är väldigt glad att vi får diskutera denna viktiga fråga i kammaren
            i dag. Jag är nämligen övertygad om att detta är bra för de arbetssökande,
            bra för matchningen, väldigt bra för Arbetsförmedlingen och bra
            även för mindre företag som i de tidigare upphandlingarna inte
            alltid har kunnat komma med. Det handlar om lokala mindre företag,
            till exempel arbetsintegrerade sociala företag som numera kan
            komma med och få tillhandahålla tjänster till Arbetsförmedlingen.
          </note>
          <note>
            Arbetsförmedlingen har av alliansregeringen reformerats till
            det som från början var tanken med myndigheten, nämligen att den
            först och främst ska förmedla jobb. Kärnan i verksamheten har
            alltså kompletterats med fler aktörer, och nu vill vi fortsätta
            utveckla detta. Hela syftet är att utöka valfriheten och få till
            en bättre matchning. Detta är inget nytt under solen. Det är nytt
            under solen i Sverige, eftersom vi har haft en socialdemokratisk
            regering som har varit negativ till det, men Arbetsförmedlingen
            har fortfarande upphandlat en hel del tjänster. Det ska vi inte
            glömma bort.
          </note>
          <note>
            Det finns många andra länder som har gjort detta. Jag hade förmånen
            att få besöka Australien i januari. Både Australien och Nya Zeeland
            är föregångsexempel på hur man har genomfört betydande reformer
            på arbetsmarknadsområdet, och där det har funnits en otroligt
            bred samsyn mellan partierna att detta har varit något bra. Man
            har haft både strategisk upphandling och kontinuerlig uppföljning,
            vilket, precis som Ulf Holm var inne på, är otroligt viktigt,
            fru talman.
          </note>
          <note>
            Reformeringen av arbetsförmedlingen i Australien inleddes redan
            1994, då av labourregeringen. I början tilläts privata aktörer
            utföra en viss andel av insatserna för långtidsarbetslösa. Nu
            finns det en mängd aktörer som jobbar för den arbetssökande. Poängen
            är att de som söker arbete själva kan välja förmedling eller aktör.
            Resultaten i Australien och i flera andra länder är mycket goda,
            och det finns som sagt en bred politisk samsyn kring detta.
          </note>
          <note>
            Fru talman! Jag ser, som jag sade förut, en annan fördel med
            förslaget. För mig är människan det viktigaste. Individen ska
            få en bra hjälp. Men det innebär också att mindre, bra företag
            som kanske är helt lokala nu kan få tillfälle att finnas med och
            utföra tjänster åt Arbetsförmedlingen. Jag har som sagt väldigt
            svårt att förstå att en del av de partier som finns i opposition
            säger sig värna små företag, men de kan inte ställa sig bakom
            detta förslag utan håller stenhårt i monopoltanken. Det är sant
            att vi i Alliansen också ser stora möjligheter för en större tjänstemarknad
            att växa fram. Det faktum att valfrihetssystemet inte medger priskonkurrens
            det handlar i stället om kvalitetskonkurrens tror vi kan stimulera
            framväxten också av nya företag på området. Sverige behöver fler
            företag, inte färre.
          </note>
          <note>
            Förslaget att Arbetsförmedlingen får tillämpa valfrihetssystemet
            tror jag gynnar alla. Som jag har sagt tror jag att det bidrar
            till matchning, och det är det allra viktigaste för att arbetsmarknaden
            ska fungera. Jag tycker att det är så intressant att det jag nu
            hör från oppositionspartierna och det jag läser i deras budget
            är något helt annat. Det är som att matchning inte är i fokus
            i lågkonjunktur. Jag har läst er budget, och ni plockar bort 800
            miljoner kronor från matchningsfunktioner, 600 miljoner till coacher
            och 300 miljoner för etableringslotsar, som också är tänkta att
            fungera med matchning. Sedan duttar ni på 25 miljoner till Arbetsförmedlingen
            i något slags allmänt arbete för arbetssökande och 30 miljoner
            för att man ska kunna skriva etableringsplaner för alla.
          </note>
          <note>
            Frågan jag ställer mig är om matchningen har blivit mindre viktig
            för de tre oppositionspartierna. Jag menar att det viktigaste
            på svensk arbetsmarknad och den viktigaste rollen för Arbetsförmedlingen
            på svensk arbetsmarknad måste vara matchningsfunktionen. Det måste
            vara A och O. Det finns trots allt väldigt många jobb som förmedlas,
            och i lågkonjunktur är det inte mindre viktigt att matchningen
            funkar. Vi tror som sagt att detta gynnar matchning och inte tvärtom.
          </note>
          <note>
            Fru talman! Skiljelinjerna är tydliga. Moderaterna är tillsammans
            med de andra allianspartierna övertygade om att både matchning
            och utbildning är viktigt. Vi har till exempel all-time-high just
            nu i högskola och universitet det har aldrig gått så många på
            de högre utbildningarna. Vi tror på mångfald. Vi kramar inte monopolet,
            men vi säger att Arbetsförmedlingen har en väldigt viktig roll
            i allt detta, och vi tror på sikt att fler aktörer bidrar med
            en förbättrad matchning. Vi är framför allt glada att den enskilda
            individen den arbetssökande och inte en myndighet kommer i fokus
            och att denna individ faktiskt kan välja med fötterna. Vill man
            inte välja behöver man heller inte välja.
          </note>
          <note>
            Vi tror att detta höjer kvaliteten i tjänsterna. Vi tror nämligen
            på människors förmåga. Vi tror på de mindre företagens och även
            de större företagens förmåga, och vi tror på Arbetsförmedlingens
            förmåga. Vi är övertygade om att de alla har en viktig del i matchningen
            och att alla har en viktig del i arbetsmarknadspolitiken.
          </note>
          <note>
            I detta anförande instämde Hillevi Engström och Reza Khelili
            Dylami (båda m).
          </note>
          <note type="speaker">
            Anf. 5 BERIT HÖGMAN (s) replik:
          </note>
          <note>
            Fru talman! Elisabeth Svantesson bedyrar att hon tror på människan.
            Om ni moderater tror på människan, varför slösar ni då bort människors
            vilja till arbete på det sätt som er politik innebär? Varför accepterar
            ni att arbetslösheten är över 9 procent, att ungdomsarbetslösheten
            är över 25 procent? Och då är en käck liten detalj som tre månaders
            passivitetsgaranti för ungdomar någonting som Elisabeth Svantesson
            försvarar och tycker är bra. Är det ett sätt att sätta människan
            i fokus?
          </note>
          <note>
            I betänkandet skriver ni tydligt att det som är jobbskapande
            i den här reformen är att det blir fler tjänsteföretag. Vad vi
            säger i våra inlägg är: Var finns kvalitetsgranskningen? Är det
            rimligt att lägga ansvaret på varje individ?
          </note>
          <note>
            Jag ser framför mig en ung människa som har gått ut utbildning,
            söker jobb och går till Arbetsförmedlingen och får broschyren
            över alla företag, eller de kanske till och med står i foajén.
            Hon väljer företag A och upptäcker efter ett tag att detta inte
            var någonting för henne och går vidare till företag B, för att
            slutligen hamna på företag F. Min fråga blir: Hur många företag
            kan man shoppa runt i på denna marknad utan att det finns några
            som helst incitament inskrivna för att det ska leda till jobb?
            Det som är fallet med coacherna är nämligen att incitamenten för
            coacherna att leverera ut människor i jobb är så troligt mycket
            mindre än att ta in dem och ge dem ytterligare en kurs i cv-skrivande.
          </note>
          <note>
            Jag har träffat alldeles för många arbetslösa som rent ut sagt
            är jädrigt trötta på cv-skrivande. Det är jobb vi behöver i det
            här landet.
          </note>
          <note type="speaker">
            Anf. 6 ELISABETH SVANTESSON (m) replik:
          </note>
          <note>
            Fru talman! Det är fantastiskt: Jag och Berit Högman är helt
            överens om att det är jobb vi behöver. Och låt oss komma ihåg
            att hur man organiserar Arbetsförmedlingen och Arbetsförmedlingens
            tjänster inte är det som skapar jobb, och det är inte det vi pratar
            om här. Vi pratar om att se till att matchningen fungerar bättre.
            Det är det den här propositionen handlar om. Du får gärna dra
            in ungdomar och ungdomsarbetslöshet, men nu pratar vi om en proposition
            som handlar om hur man ska tillhandahålla olika tjänster inom
            Arbetsförmedlingen. Min fråga måste bli tillbaka, som svar på
            din fråga: När man 2006 inte var nöjd med sin arbetsförmedling
            man bodde i Boden eller i Eslöv vad gjorde man då? Man kunde inte
            göra någonting, därför att det fanns bara en att välja.
          </note>
          <note>
            Jag menar att ju längre tiden går, desto bättre kommer det här
            att fungera. Det är erfarenheterna i Australien, Nya Zeeland och
            andra länder. Jag är övertygad om att vi kommer att se de erfarenheterna
            här.
          </note>
          <note>
            Det här är nytt. Vi tror att det här är viktigt, men vi är inte
            naiva. Vi tror inte att det här fixar sig över en natt. Vi tror
            att det kommer att ta tid, men att det är en fullständigt nödvändig
            reform att inte ha en enda stor myndighet som ska klara av allting.
          </note>
          <note>
            Jag vill fråga Berit Högman hur hon tror att matchningen kan
            förbättras när ni plockat bort 600 miljoner kronor.
          </note>
          <note type="speaker">
            Anf. 7 BERIT HÖGMAN (s) replik:
          </note>
          <note>
            Fru talman! En viktig del i arbetsmarknadspolitiken är just matchningen.
            I propositionen framgår det inte på något sätt om Platsbanken
            kommer att vara tillgänglig för alla de olika privata företagen.
            Kommer det att vara en sådan organisation att arbetsgivarna tycker
            att det är värt att leverera in de lediga jobben till Platsbanken?
            Vad vi vet i dag är att många arbetsgivare tycker att det är väldigt
            jobbigt att en och samma dag bli uppringd och besökt av alltför
            många aktörer i arbetsmarknadspolitiken. Då måste vi ha tydliga,
            smidiga system för att göra de lediga jobben tillgängliga för
            de arbetssökande. Men hur det ska gå till i det här systemet finns
            över huvud taget inte beskrivet i propositionen.
          </note>
          <note>
            Under vår tid hade vi målet att förkorta vakanstiderna när en
            arbetsgivare hade sagt: Jag behöver den här arbetskraften. Det
            blir än aktuellare nu när så många arbetsgivarorganisationer visar
            att de är bekymrade över kompetensen hos arbetskraften. Varför
            finns det inte ett sådant mål för hur korta vakanstiderna ska
            vara? Finns det inte en väldigt stor risk att det blir precis
            som med coacherna, att incitamentet är att ta in, inte att få
            ut, och, som ni skriver i propositionen, att det är bra att det
            ger jobb i nya tjänsteföretag? Fine, men det är faktiskt helt
            andra och väldigt mycket kraftfullare insatser vi behöver i dag
            för att bekämpa arbetslösheten.
          </note>
          <note type="speaker">
            Anf. 8 ELISABETH SVANTESSON (m) replik:
          </note>
          <note>
            Fru talman! Vad ska jag säga? Jag kan bara säga att jag ser en
            otroligt stark kärlek till monopolet som Berit Högman representerar.
          </note>
          <note>
            Låt oss komma ihåg att det handlar om flera olika typer av tjänster.
            Det handlar om ett ramverk för att Arbetsförmedlingen inom olika
            tjänster inte bara ska kunna upphandla utan också använda valfrihetssystemet.
            Det är det vi pratar om. Det är viktigt att komma ihåg. Detta
            har Arbetsförmedlingen gjort redan tidigare men får nu möjlighet
            att göra det i större utsträckning.
          </note>
          <note>
            Det här är en ramlag. Olika tider har ju olika förutsättningar.
            Då ska man styra med förordningar och med regleringsbrev, inte
            i lag säga exakt hur hög procent som ska leda till utbildning
            eller till jobb, därför att det beror ju på hur konjunkturen och
            arbetsläget ser ut. Det måste ske en anpassning. Det här är en
            ramlag. Det tycker jag är väldigt viktigt att det är, att vi inte
            detaljstyr.
          </note>
          <note>
            Jag tycker att ramlagen är viktig. Jag tycker inte att det ska
            vara en detaljstyrning, därför att då finns en uppenbar risk att
            vi fastnar i att tänka lågkonjunktur och tänka 2010. Men 2011
            och 2012 kommer det att se annorlunda ut. Därför tror jag att
            vi inte ska detaljstyra.
          </note>
          <note>
            När det gäller fler tjänster och det här med en platsbank kommer
            det att utkristallisera sig. Det finns en tro att allt kommer
            att funka bara vi har ett monopol och om alla anmäler sina lediga
            arbeten till Arbetsförmedlingen, men så funkar inte samhället
            och så funkar inte världen. Det är därför vi har tagit bort tvånget
            för arbetsgivare att anmäla lediga arbeten. Jag tror att man kommer
            att samordna det här, att olika aktörer kommer att gå tillsammans
            och bilda ett nätverk för detta.
          </note>
          <note>
            Jag tror alltså på företagen, jag tror på individen och jag tror
            på Arbetsförmedlingen. Men jag tror inte på detaljstyrning just
            av detta, fru talman.
          </note>
          <note type="speaker">
            Anf. 9 JOSEFIN BRINK (v) replik:
          </note>
          <note>
            Fru talman! Elisabeth Svantesson pratar mycket om sin tro på
            olika saker. Och det är ju bra, eftersom fakta och underbyggnad
            i väldigt hög grad saknas i det här betänkandet.
          </note>
          <note>
            Elisabeth Svantesson pratar också mycket om vikten av bra matchning.
            Det är en av de huvudsakliga invändningar som vi har emot det
            här förslaget och en av de saker som också har påpekats av bland
            annat flera remissinstanser. Kraven på rörlighet på arbetsmarknaden
            ökar hela tiden. Behovet av bra matchning, alltså möjligheter
            för arbetssökande och arbetsgivare som letar efter arbetskraft
            att hitta varandra, kräver en maximal överblick av hela arbetsmarknaden,
            så att arbetssökande kan se så många lediga jobb som möjligt på
            så många håll i landet som möjligt och arbetsgivare i sin tur
            kan hitta de människor som har rätt kvalifikationer och ha en
            möjlighet att rekrytera dem.
          </note>
          <note>
            När man splittrar upp Arbetsförmedlingens verksamhet på många
            inbördes konkurrerande företag är det en uppenbar risk att de
            privata konkurrerande förmedlarna har ett intresse av att vårda
            just sina egna kontakter med sina arbetsgivare, att i första hand
            bry sig om att förmedla arbeten till sina egna inskrivna och därmed
            begränsa kontakterna med resten av de arbetssökande.
          </note>
          <note>
            Det är fint och käckt att Elisabeth Svantesson tror att de här
            företagen kommer att samarbeta kring de här frågorna. Men man
            kan ju inte vara så naiv att man tror på ett system som bygger
            på att företag som tjänar mer pengar ju fler människor de lyckas
            slussa ut på arbetsmarknaden ska vara så altruistiska att de delar
            med sig av sina kontakter till de andra, till arbetsmarknadens
            fromma.
          </note>
          <note type="speaker">
            Anf. 10 ELISABETH SVANTESSON (m) replik:
          </note>
          <note>
            Fru talman! Jag blir anklagad för att tro. Jag är övertygad,
            kan jag säga. Men oppositionen ser väldigt många risker. Jag vet
            inte hur många gånger jag läste ordet risk i era motioner. Jag
            satt faktiskt och räknade. Det var väldigt mycket risker hit och
            risker dit.
          </note>
          <note>
            Jag vill inte på något sätt underskatta att det finns risker
            när man inför någonting nytt. Man måste övervaka, man måste följa
            upp och man måste utvärdera.
          </note>
          <note>
            Jag kan lova Josefin Brink att jag nogsamt kommer att följa detta
            och de utvärderingar som har kommit.
          </note>
          <note>
            När det gäller till exempel Platsbanken, som är det vi kanske
            konkret pratar om, fungerar den i dag. Den används av de privata
            bemanningsföretagen. Det finns i dag ett system för detta. Jag
            ser inte det i Australien. Tvärtom har det fungerat väldigt väl.
          </note>
          <note>
            Det går väl att hitta system för detta. Det är jag helt övertygad
            om. Arbetsförmedlingen, som är den upphandlande aktören och som
            skriver kontrakt, kommer också att ha en viktig roll för att få
            detta att fungera.
          </note>
          <note type="speaker">
            Anf. 11 JOSEFIN BRINK (v) replik:
          </note>
          <note>
            Fru talman! Det är möjligt att det går att hitta system för hur
            man ska undvika att de konkurrerande företagen begränsar möjligheterna
            till bra matchning. Men vilka system ska det vara? Det står inte
            i propositionen. Varför ska man klubba igenom någonting när man
            inte har några konkreta svar på uppenbara och väldigt centrala
            frågor?
          </note>
          <note>
            Det är också intressant att Elisabeth Svantesson säger att hon
            har läst de utvärderingar som hittills har gjorts. Om vi har läst
            samma utvärderingar, nämligen den som Arbetsförmedlingen själv
            har gjort och den Riksrevisionen har gjort, visar de att i de
            områden där man hittills har försökt att använda kompletterande
            aktörer har övergången i sysselsättning varit lägre än i de områden
            Arbetsförmedlingen själv har behållit verksamheten.
          </note>
          <note>
            Elisabeth Svantesson står och raljerar över att här älskas det
            monopol och allt vad det nu är. Det är inte vad det handlar om.
            Vad betyder egentligen dessa utvärderingar? Vad är det som har
            gjort att det ser sämre ut där man har använt privata aktörer
            jämfört med där Arbetsförmedlingen själv har skött verksamheten?
            Det borde även en borgerlig regering, om man inte var fullständigt
            ideologiskt förblindad, vara intresserad av att ta reda på.
          </note>
          <note>
            Det är ett politiskt ansvar att se till att arbetsmarknadspolitiken
            fungerar väl. Människor som är arbetssökande har rätt att få stöd
            från samhället på ett likvärdigt sätt i hela landet och maximal
            överblick över arbetsmarknaden och de stöd som de behöver för
            att kunna få ett jobb. Om man inte kan garantera det inom ramen
            för arbetsmarknadspolitiken har man misslyckats med politiken.
          </note>
          <note>
            Jag menar att man genomför ett system där det saknas stöd för
            att det man vill göra kommer att leda till förbättringar på området.
            Det kan inte finnas något annat skäl till det än att man har en
            ideologisk övertro på att bara vi privatiserar och släpper in
            företag kommer allting att lösa sig, men ansvaret för politiken
            lämnar man ifrån sig.
          </note>
          <note type="speaker">
            Anf. 12 ELISABETH SVANTESSON (m) replik:
          </note>
          <note>
            Fru talman! Jag har en väldigt kort tid för att svara på detta.
            Jag ska läsa ur tidningen Arbetsmarknad. Jag tror att det är från
            senaste numret, eller om det är från februari. Där står: 25 procent
            av dem som hade fått stöd av en privat coach hade jobb fjorton
            dagar senare. Motsvarande resultat för dem som fått sin tremånaders
            coachningsperiod från Arbetsförmedlingen var 22 procent. En månad
            efter avslutad coachning var skillnaden större då 30 procent av
            de privata coachernas klienter hade fått jobb jämfört med 24 procent
            för Arbetsförmedlingens.
          </note>
          <note>
            Detta är en väldigt kort tid. Jag tror att dessa siffror kommer
            att växla upp och ned. Min poäng är att alliansregeringen satsar
            800 miljoner kronor mer på matchningsfunktionen, och vi sprider
            den till fler än till Arbetsförmedlingen. Vi ser exempel från
            andra länder. Jag har papper från den studie som du alldeles nyss
            hänvisade till. Det finns tyvärr väldigt få bra forskningsrapporter.
            Men man har i Tyskland sett att detta har ett stöd.
          </note>
          <note>
            Det är inte så att vi bara plockar en ideologisk tanke. Nu kör
            vi det här, och det får gå som det går. Vi har sett exempel i
            forskning. Jag tycker att Josefin Brink skulle kunna använda sina
            studiepengar nästa år och kanske åka till Australien och se hur
            det fungerar där. Varför är alla partier överens om detta i Australien?
            Jo, därför att individen har fått den hjälp som individen så väl
            behöver.
          </note>
          <note type="speaker">
            Anf. 13 ULF HOLM (mp) replik:
          </note>
          <note>
            Fru talman! Elisabeth Svantesson talar här om att det kommer
            att gynna de mindre företagen och vara positivt för den enskilde.
            Den utvärdering som Svenskt Näringsliv gjorde förra året visar
            på att om det ska lyckas är det som gäller långa avtalsperioder,
            stora volymer och att upphandling ska ske centralt. Det låter
            inte precis som att det skulle gynna små tjänsteföretag. Det är
            möjligt att Elisabeth Svantesson har några andra fakta att ge
            där. Men man kan i varje fall inte hitta någonting i propositionen
            om hur detta kommer att se ut.
          </note>
          <note>
            Från Miljöpartiets sida har vi absolut ingenting emot fler tjänsteföretagare,
            eftersom vi ser det som en stor växande marknad. Vi har också,
            precis som jag har sagt tidigare, en ganska positiv syn på privata
            aktörer. Vi tycker dock inte att de ska ta över allting. De ska
            just vara kompletterande aktörer till Arbetsförmedlingen.
          </note>
          <note>
            Det som vi ser brister i detta är framför allt: Hur ska kvalitetsgranskningen
            gå till? Hur ska ersättningsreglerna se ut? Hur ska man garantera
            den geografiska matchningen framöver? Hur ska alla kunna erbjudas
            likvärdig service? Det är fyra grundläggande frågor som är av
            oerhört stor betydelse.
          </note>
          <note>
            Vi vet också av erfarenhet att det var här den borgerliga regeringen
            misslyckades vid införandet av privata aktörer för ett och ett
            halvt år sedan. Det är vad utvärderingarna visar. Där fanns stora
            problem. Vi har haft flera debatter här i kammaren om hur man
            ska rätta till detta. Det har fått väldigt mycket negativ publicitet
            där en del oseriösa företag, det måste vi väl säga, har tagit
            hand om coachningssystemet.
          </note>
          <note>
            Så får det inte vara. Vi har ett ansvar att Arbetsförmedlingen
            fungerar och att matchningen fungerar för att företag ska kunna
            hitta rätt kompetens och arbetslösa få ett jobb. Det är där jag
            menar att ni har misslyckats i den här propositionen.
          </note>
          <note type="speaker">
            Anf. 14 ELISABETH SVANTESSON (m) replik:
          </note>
          <note>
            Fru talman! Jag kan bara hålla med Ulf Holm om att det är jätteviktigt
            att kvalitetsuppföljning fungerar och att rättssäkerheten fungerar.
            Min poäng är, som jag tror att jag har sagt flera gånger under
            dessa minuter, att detta är en ramlag. Precis som när det gäller
            de kompletterande aktörerna ligger ansvaret för rättssäkerheten
            och uppföljning hos Arbetsförmedlingen. Det ligger också på, som
            jag har nämnt, IFAU och andra parter.
          </note>
          <note>
            Jag menar att vi inte kan reglera den delen i en lag, det vill
            säga utvärdering och kvalitetsuppföljning. Riksdagen lagstiftar,
            och regeringen styr och styr sina myndigheter. Vi ska vara en
            nagel i ögat på regeringen så att kvalitetsuppföljning och utvärdering
            sköts på ett bra sätt. Det är vår uppgift och vår granskande roll.
            Jag ser inte risken med det.
          </note>
          <note>
            Som jag sagt tidigare uppstår när man inför ett nytt system problem
            med att det finns ett antal oseriösa aktörer. I den första upphandlingen
            av 950 aktörer var det ett femtiotal som man fann olika formella
            fel med och några som var rent oseriösa. Det tycker jag ändå var
            ett ganska bra resultat. Jag räknar med att de försvinner om de
            inte fungerar. Det är vad man har sett i andra länder.
          </note>
          <note>
            Jag menar och jag har nu sagt det fem, sex eller sju gånger att
            vi ska besluta om ramlag och inte detaljerna.
          </note>
          <note type="speaker">
            Anf. 15 ULF HOLM (mp) replik:
          </note>
          <note>
            Fru talman! Med den erfarenhet som finns av det tidigare systemet
            med privata aktörer, när man nu ska sjösätta valfrihetssystemet
            hos Arbetsförmedlingen, är det väl ändå lite naivt att besvara
            fyra frågor som handlar om kvalitet och individens rättigheter
            med: Vi får väl hoppas på att regeringen sköter detta bra. Jag
            tycker att det är lite naivt. Mot bakgrund av att regeringen hittills
            inte har lyckats särskilt bra bådar det inte heller särskilt gott
            för framtiden.
          </note>
          <note>
            Jag tycker att man borde ha utvärderat dessa saker tidigare.
            Man kan inte bara titta på hur det ser ut i Australien, Nederländerna
            och Storbritannien. Det är inte helt översättningsbart till svenska
            förhållanden. Jag är helt övertygad om att man kan dra positiva
            slutsatser från en del saker i de olika systemen. Men jag tror
            inte att man kan göra det rakt av i Sverige och i den situation
            vi nu är i och står inför.
          </note>
          <note>
            Jag menar att man måste ta ett större ansvar för att upphandlingarna
            sker på ett korrekt sätt så att man kan se till att matchningarna
            fungerar. Den garantin finns inte i den här propositionen. Sedan
            kan Elisabeth Svantesson tro hur mycket hon vill. Jag skulle gärna
            vilja att majoriteten såg till att man hade lite fakta på bordet
            när man lägger fram så stora propositioner i viktiga frågor.
          </note>
          <note>
            Det kommer att beröra många. Det är helt avgörande för om vi
            ska ta oss ur krisen att se till att företagen får den kompetens
            som de behöver och att arbetslösa får ett jobb så fort som möjligt.
            Jag tycker att detta är ett övertramp, fru talman.
          </note>
          <note type="speaker">
            Anf. 16 ELISABETH SVANTESSON (m) replik:
          </note>
          <note>
            Fru talman! Oj, det var visst ett övertramp! Men jag vill säga
            någonting till de tre oppositionspartierna: Glöm inte att detta
            är ett betänkande som säger att Arbetsförmedlingen får möjlighet
            att göra det här! De får möjlighet. Det betyder inte att de nu
            inom alla tjänster helt plötsligt ska lägga ut allting på andra
            aktörer. Detta kommer att ske i olika steg när Arbetsförmedlingen
            är redo och har riggat bra system. De har lärt sig massor på Arbetsförmedlingen
            efter de första upphandlingarna om vad som gick rätt och vad som
            gick fel. Det är små steg som de får ta när det fungerar. Jag
            har så pass mycket tilltro till myndigheterna att vi inte ska
            lagreglera detta.
          </note>
          <note>
            Jag kan bara säga som jag har sagt många gånger nu: Jag inte
            bara tror utan jag är övertygad om att detta kommer att ha god
            effekt, eftersom jag har sett det i andra länder. Det förvånar
            mig lite att vi har tre partier som brinner för att de vill förändra
            så mycket. Sedan vill de ändå göra allting som det var i augusti
            2006. Arbetsförmedlingen funkade ju inte då, Ulf Holm! Vi behöver
            fler aktörer. Vi behöver stora aktörer, vi behöver små aktörer
            och vi behöver en väl fungerande arbetsförmedling.
          </note>
          <note>
            Jag ska använda mina sista sekunder av talartiden till att berätta
            att jag träffar en hel del personer som jobbar med arbetsintegrerade
            sociala företag. Jag är ordförande i en stor tematisk grupp som
            Tillväxtverket är projektledare för. Det här ser de som en möjlighet.
            Det handlar om de mindre företagen på små orter som är duktiga.
            Nu pratar jag inte bara om coachning, för det kan vara andra typer
            av tjänster. Ni har pratat om coachning, men det finns många tjänster
            som man kan använda systemet för. Jag tror att dessa företag nu
            helt plötsligt har möjlighet att komma in på marknaden. Genom
            upphandling hade det varit mer eller mindre omöjligt.
          </note>
          <note>
            Jag ser positivt på betänkandet, och jag tycker att också Ulf
            Holm borde våga vara lite mer positiv.
          </note>
          <note type="speaker">
            Anf. 17 PER ÅSLING (c):
          </note>
          <note>
            Fru talman! I Sverige har vi numera rätt att välja vilken skola
            vi ska gå i, vem som ska utföra vår hälso- och sjukvård och vem
            som ska förse oss med telefonabonnemang. Steg för steg har monopolen
            monterats ned till förmån för människors frihet. Det är därför
            utmärkt, och inte en dag för tidigt, att människor nu även ska
            tillåtas att välja vem som ska hjälpa till med att förmedla ett
            arbete.
          </note>
          <note>
            Centerpartiet står fullt ut bakom utskottets ställningstaganden
            att riksdagen ska anta regeringens förslag till ny lag om valfrihet
            för Arbetsförmedlingen.
          </note>
          <note>
            Fru talman! Låt mig konstatera att valfrihetssystemet medför
            att det uppstår en pluralism i utbytet. Den enskilde arbetssökanden
            ges möjlighet att bestämma vad som är god kvalitet genom att välja
            den utövare som anses ge den bästa servicen och den bästa kvaliteten.
            Enligt regeringens bedömning erbjuder Arbetsförmedlingen i dag
            de arbetssökande flera olika tjänster som kan passa för ett valfrihetssystem.
          </note>
          <note>
            Ambitionen är att Arbetsförmedlingens kompetens och tjänsteutbud
            ska kompletteras med fler olika aktörer. Syftet är att göra utbudet
            av förmedlingstjänster större och mer varierat. Syftet är också
            att förbättra matchningen och att ge förbättrad service till arbetslösa.
            De motiv som ligger bakom lagen om valfrihetssystem i den kommunala
            sektorn är lika relevanta för Arbetsförmedlingens verksamhet exkluderat
            myndighetsutövningen.
          </note>
          <note>
            Valfrihetssystem innebär dessutom att Arbetsförmedlingen bättre
            kommer att kunna genomföra uppdraget att öka mångfalden av leverantörer
            och förbättra för små, lokalt förankrade företag när det gäller
            att leverera tjänster till Arbetsförmedlingen.
          </note>
          <note>
            Fru talman! Den reformering vi i dag har uppe till diskussion
            passar såväl för Landsbygdssverige som för Småortssverige. Den
            är dessutom positiv för Arbetsförmedlingens båda kundgrupper såväl
            arbetssökande som den som är i behov av arbetskraft.
          </note>
          <note>
            Fru talman! Vi har tidigare föreslagit från Centerpartiets sida
            att Arbetsförmedlingen ska konkurrensutsättas, det vill säga att
            privata aktörer ska få erbjuda sina tjänster på samma marknad
            som Arbetsförmedlingen. Vi i Centerpartiet sätter människan framför
            systemet. Det är därför vi tror att framtidens förmedling, coachning
            och matchning när det gäller arbete till största delen kommer
            att utföras av privata aktörer som agerar på en konkurrensutsatt
            marknad. Då kommer det också att växa fram aktörer som är speciellt
            anpassade för olika människors särskilda behov.
          </note>
          <note>
            Under 2007 och 2008 genomfördes ett försöksprojekt med privata
            arbetsförmedlingar. Resultatet av försöket visade på att de arbetssökande
            vid privata arbetsförmedlingar träffade sina förmedlare oftare
            och att de oftare deltog i jobbsökningsaktiviteter. Resultatet
            har Elisabeth Svantesson exemplifierat härifrån talarstolen tidigare.
          </note>
          <note>
            Men det ska också sägas att det är klart att en del av uppdraget
            har gått fel, mycket beroende på erfarenheten från Arbetsförmedlingens
            sida av att hantera det nya uppdraget. Jag tänker då på upphandlingen.
            Men låt mig konstatera att Arbetsförmedlingen inte själv hade
            kunnat klara uppdraget med jobbförmedling när trycket i samband
            med lågkonjunktur och finanskris ökade radikalt. Det har varit
            värdefullt och nödvändigt att ha en mix av aktörer som jobbar
            ihop med Arbetsförmedlingen. Det är inte fråga om antingen eller,
            utan det är fråga om både och.
          </note>
          <note>
            Arbetsförmedlingens uppdrag har under tid förändrats och blivit
            mer komplext, omfattande och omfångsrikt. Det i sig motiverar
            att fler aktörer engageras.
          </note>
          <note>
            Fru talman! Valfrihet torde vara en självklarhet även för arbetssökande.
            Därför är ett valfrihetssystem för Arbetsförmedlingen ett bra
            steg på vägen mot ett Sverige där människor själva får bestämma
            mer över sin vardag, som vi i Centerpartiet vill se det.
          </note>
          <note type="speaker">
            Anf. 18 JOSEFIN BRINK (v) replik:
          </note>
          <note>
            Fru talman! Valfrihet är ett positivt laddat ord. Men det förutsätter
            också vissa saker, nämligen att man har tillgång till ett antal
            olika alternativ som man har full frihet att välja mellan. Det
            kräver också att man vet vad alternativen egentligen står för.
          </note>
          <note>
            Detta är en av de stora svagheterna med det här. Man pratar så
            fint om att man ska stärka den enskildes position när det gäller
            att välja sin egen arbetsförmedlare. Hur ska den enskilde arbetssökanden
            kunna bedöma vilken arbetsförmedlare som har en bra kvalitet?
            Vi har redan sett exempel när Arbetsförmedlingen, som trots allt
            har gjort en genomgång, en granskning och en upphandling, har
            misslyckats med ett stort antal upphandlingar. Hur ska då den
            enskilde kunna ha bättre möjlighet till kunskap och överblick
            och kunna välja det som har god kvalitet?
          </note>
          <note>
            Ta företaget i Stockholm där det visade sig att de som blev inskrivna
            var 70 personer på varje coach jämfört med 35, som hade utlovats
            i kontraktet! Detta kunde inte Arbetsförmedlingen veta i förväg.
            Rimligen kunde inte heller de enskilda arbetssökande veta detta
            i förväg, utan det upptäcktes efter hand.
          </note>
          <note>
            Frågan är: Vilken rättssäkerhet och vilka rättigheter har den
            enskilde i sammanhanget? Och vilka möjligheter har man att från
            första början välja det som är god kvalitet? Vilka garantier kan
            den borgerliga regeringen ställa ut för att den här typen av skojarföretag
            inte etablerar sig i branschen? Och hur ska man kunna garantera
            den enskildes möjligheter att i så fall kunna hävda sin rätt gentemot
            företagen? Detta är en enorm svaghet i förslaget, som ni inte
            kan leverera några som helst svar på i propositionen.
          </note>
          <note type="speaker">
            Anf. 19 PER ÅSLING (c) replik:
          </note>
          <note>
            Fru talman! Arbetsförmedlingen har historiskt över tid inte fungerat
            bra. Det finns mer att önska. Jag ska inte vara för kategorisk,
            men vad jag åsyftar med min kommentar är att det gäller att reformera
            och få en bättre funktion i arbetsförmedlingsverksamheten.
          </note>
          <note>
            Det uppdrag som den här propositionen kommer att lägga på Arbetsförmedlingen
            innebär att man skapar en frihet för Arbetsförmedlingen att jobba
            med olika privata aktörer. Det i sig skapar mångfald, och det
            underlättar för den enskilde att få det stöd och den uppbackning
            som man önskar och som är nödvändig för att man ska kunna komma
            tillbaka till arbetsmarknaden.
          </note>
          <note type="speaker">
            Anf. 20 JOSEFIN BRINK (v) replik:
          </note>
          <note>
            Fru talman! Jag kan bara konstatera att just de frågor jag ställde
            har inte Per Åsling några konkreta svar på. Jag frågade hur denna
            valfrihet i praktiken ska kunna innebära att de enskilda arbetssökande,
            som för övrigt befinner sig i en extremt utsatt position och i
            ett underläge där man i slutänden är beroende av den arbetsförmedlare
            man är inskriven hos för sin egen försörjning, ska kunna garanteras
            kvalitet, rättssäkerhet och en likvärdig behandling hos de arbetsförmedlare
            som man ska välja i det här systemet.
          </note>
          <note>
            En annan sak som hänger ihop med detta är huruvida de här privata
            förmedlarna själva ska kunna välja vilka arbetssökande man ska
            ta emot och vilka man inte ska ta emot. Om det efter hand som
            en person är inskriven hos en sådan här förmedlare uppstår en
            konflikt, har den enskilda arbetssökande då rätt att kräva att
            få vara kvar eller att kräva att få bli förflyttad till någon
            annan? Har företaget rätt att kräva att bli av med en viss arbetssökande
            som är inskriven, och i så fall av vilka skäl?
          </note>
          <note>
            Detta berör rättssäkerheten för enskilda individer, för de arbetssökande
            som befinner sig i ett extremt utsatt läge. Ingenting av detta
            finns det svar på i den här propositionen. I stället svänger man
            sig med känsloladdade ord som valfrihet och individens frihet
            att välja. Men om den här friheten inte betyder någon frihet och
            man tvärtom riskerar att hamna i ännu mer utsatta positioner och
            i klorna på inte helt seriösa arbetsförmedlare, vilket skydd har
            den enskilda individen mot det i det här systemet?
          </note>
          <note type="speaker">
            Anf. 21 PER ÅSLING (c) replik:
          </note>
          <note>
            Fru talman! Det är viktigt att Arbetsförmedlingen får ett uppdrag.
            Inom ramen för det uppdraget får Arbetsförmedlingen själv styra
            hur man ska arbeta för att på bästa sätt förmedla arbeten. Jag
            tror att Arbetsförmedlingens medarbetare och människor som jobbar
            hos de privata aktörerna på ett bättre sätt än vi här i Sveriges
            riksdag kan styra upp arbetet.
          </note>
          <note>
            Det är ett problem för myndigheten Arbetsförmedlingen i dag att
            detaljstyrningen från riksdag och regering är för stor. Det säger
            jag utifrån min roll i Arbetsförmedlingens styrelse. Större flexibilitet
            i uppdraget till Arbetsförmedlingen underlättar för Arbetsförmedlingen
            att vidta rätt åtgärder och skapar därmed en effektivare organisation
            som på ett bättre sätt gagnar den som söker arbete.
          </note>
          <note type="speaker">
            Anf. 22 BERIT HÖGMAN (s) replik:
          </note>
          <note>
            Fru talman! Det är intressant att lyssna på Per Åsling. Nu vill
            han ge Arbetsförmedlingen stor frihet att utforma regelverket.
            Då undrar jag varför Per inte har sagt det till sin egen regering
            så att det har skett tidigare. Man har ju haft världens chans.
            Under den borgerliga regeringens tid har Arbetsförmedlingen inte
            haft en chans att använda sin kreativitet och sin utvecklingsförmåga
            därför att denna regering har styrt in i minsta detalj. Det fanns
            säkert ett syfte med det. Det är först nu när det ska bli privata
            aktörer som friheten ska bli väldigt stor därför att er politik
            har lett till att legitimiteten hos Arbetsförmedlingen har försvagats.
            Det har definitivt drabbat enskilda arbetssökande och även arbetsförmedlarna
            själva.
          </note>
          <note>
            Med detta förslag blir det ändå individens ansvar. Jag vill betona
            att vi inte är motståndare till en mångfald leverantörer av insatser
            i arbetsmarknadspolitiken, till exempel arbetsmarknadsutbildning,
            validering och andra insatser. Men med det här förslaget blir
            det individens ansvar att från börja känna till vilket företag
            som har den kompetens som man behöver för att komma vidare i livet
            och förverkliga sina drömmar.
          </note>
          <note>
            Med kännedom om var Per Åsling verkar och bor måste jag ändå
            fråga: Hur många alternativ tror du det blir i Strömsund? Hur
            många olika insatser kan det bli i Hoting eller i Bräcke när det
            gäller svenska för invandrare? Tror du med din lokalkännedom att
            marknaden ska lösa det uppdraget med tanke på hur olika Sverige
            ser ut?
          </note>
          <note type="speaker">
            Anf. 23 PER ÅSLING (c) replik:
          </note>
          <note>
            Fru talman! Som jag har sagt tidigare innebär propositionen att
            Arbetsförmedlingen får en möjlighet att öppna för privata aktörer,
            och det tror jag på. Jag tror att det är rätt. Jag är övertygad
            om att det är till gagn för den svenska landsbygden och till gagn
            för svenska småorter.
          </note>
          <note>
            Jag är övertygad om att det här innebär att människor kommer
            att kunna komma tillbaka till arbetet snabbare, eftersom det blir
            en pluralism och många olika aktörer som har specialkompetens
            på vitt skilda områden, stora som små.
          </note>
          <note>
            När det gäller hur styrningen av myndigheten har gått till har
            jag tydligt deklarerat att jag tycker att ansvaret på myndigheten
            ska vara större. Som jag sade tidigare tror jag att de som är
            arbetsförmedlare inom myndigheten eller som privata aktörer på
            ett bättre sätt kan avgöra vad som är det rätta för de enskilda
            individer som söker arbete eller för företagare som söker arbetskraft.
            Med det upplägget är jag också övertygad om att vi kommer att
            få ett bra fungerande system.
          </note>
          <note>
            Att här börja svara på detaljfrågor som i framtiden ska hanteras
            av myndigheten är för min del omöjligt att göra.
          </note>
          <note type="speaker">
            Anf. 24 BERIT HÖGMAN (s) replik:
          </note>
          <note>
            Fru talman! I och med att ansvaret läggs så stark på individen
            och friheten på företagen är det omöjligt att utkräva ett politiskt
            ansvar för framtidens arbetsmarknadspolitik. Det blir en sorts
            fri dragningsrätt för företag på marknaden och en skyldighet för
            den arbetslösa att välja rätt.
          </note>
          <note>
            Om jag är kund i en affär har jag en konsumenträttslig lagstiftning
            bakom mig som gör att jag kan lämna tillbaka blusen om den är
            dåligt sydd. Jag kan till och med byta den om jag kommer på den
            är för trång när jag kommer hem. Det kan jag göra ganska många
            gånger. Jag kan göra det hur många gånger som helst därför att
            jag som kund har ett konsumenträttsligt skydd.
          </note>
          <note>
            Nu ska den arbetssökande också bli kund. Då frågar jag: Vad finns
            det för konsumenträttsligt skydd? Hur många gånger har jag rätt
            att byta företag? Hur många gånger kan jag fortsätta för att jag
            inte tycker att vägen är tillräckligt stark? Är det fri dragningsrätt
            på samhällets pengar också där? Hur ser det som faktiskt är nödvändigt,
            nämligen kontrollfunktionen i förhållande till arbetslöshetsförsäkringen,
            ut? Nu är det väldigt många arbetssökande som inte har någon arbetslöshetsförsäkring
            att bekymra sig om, men i vårt samhälle vill vi att betydligt
            fler har det. Det är också väldigt viktigt för försäkringens legitimitet.
          </note>
          <note type="speaker">
            Anf. 25 PER ÅSLING (c) replik:
          </note>
          <note>
            Fru talman! Jag tackar för de här frågorna som egentligen är
            en upprepning av tidigare frågor, och svaret blir detsamma: Det
            läggs ett uppdrag på Arbetsförmedlingen att utöva detta. Hur det
            i detalj ska fungera, skötas och se ut är upp till myndigheten.
            Därför är det omöjligt för mig att svara på dessa detaljfrågor
            här i dag.
          </note>
          <note type="speaker">
            Anf. 26 HANS BACKMAN (fp):
          </note>
          <note>
            Fru talman! Jag ska börja med att yrka bifall till förslaget
            i betänkande 2009/10:AU11.
          </note>
          <note>
            Jag kan inleda med att tala om ideologin i det här. Jag tycker
            att det mer är oppositionen som är ideologiskt förblindad och
            talar om monopol som ska stå över allt annat. För mig ligger ideologin
            i mångt och mycket i att vi tror på att enskilda individer har
            kraft och förmåga att själva fatta bra och vettiga beslut för
            sin egen framtid. Jag tycker att själva förslaget i propositionen
            är väldigt pragmatiskt. Vi tror ju verkligen på både och, nämligen
            att ha både kompletterande aktörer, privata och andra, och att
            Arbetsförmedlingen fortsätter ha sin viktiga roll.
          </note>
          <note>
            Folkpartiet och Alliansen välkomnar regeringens förslag till
            ny lag om valfrihet hos Arbetsförmedlingen, eftersom det ger myndigheten
            en möjlighet att tillhandahålla valfrihetssystem för de arbetssökande
            som då också kan få tillgång till mer individuellt anpassad hjälp.
            Förslaget öppnar också för en ny marknad av tjänster inom den
            arbetsmarknadspolitiska verksamheten, där nya företag kan etablera
            sig och skapa jobb. Det tror vi är bra.
          </note>
          <note>
            Fru talman! Målet för den nya politiken i allmänhet och för Arbetsförmedlingens
            verksamhet i synnerhet har varit ett ökat fokus på matchning och
            förmedling av jobb. Alliansen anser att det här förslaget som
            regeringen presenterar i propositionen om en möjlighet för Arbetsförmedlingen
            att tillhandahålla valfrihetssystem inom hela den arbetsmarknadspolitiska
            verksamheten är ett ytterligare och välkommet steg mot detta mål.
          </note>
          <note>
            Jag vill i det sammanhanget nämna att det är väldigt viktigt
            att matchningen börjar fungera bättre i Sverige nu när företagen
            börjar anställa och har behov av att anställa igen. Trots den
            höga arbetslösheten som råder har många företag svårt att hitta
            nya medarbetare med rätt kompetens. Det visar Svenskt Näringslivs
            rekryteringsenkät med svar från 8 300 företag som nyligen gjordes.
            Vartannat företag med minst fem anställda har försökt rekrytera
            medarbetare under det senaste halvåret, och det är en nedgång
            jämfört med högkonjunkturåret 2007 då andelen var två av tre företag.
            Det säger Carina Lindfelt som är chef för arbetsmarknadsfrågor
            på Svenskt Näringsliv.
          </note>
          <note>
            Trots att arbetslösheten är högre än 2007 är andelen misslyckade
            rekryteringsförsök lika stor. De företag som försökt rekrytera
            har i genomsnitt sökt 5,2 medarbetare men har i genomsnitt bara
            lyckats rekrytera 4,2 medarbetare. Det betyder att ungefär vart
            femte rekryteringsförsök har misslyckats och inte lett till att
            någon har anställts.
          </note>
          <note>
            Det här, säger Carina Lindfelt, visar att matchningen på svensk
            arbetsmarknad fungerar dåligt, och det får förstås allvarliga
            konsekvenser. Företag får inte tag på den kompetens de behöver
            för att vara konkurrenskraftiga, och arbetslösa går miste om jobb
            och lön. Det är förstås också illa för Sveriges ekonomi. Landets
            ekonomi växer mindre än vad den kunde ha gjort. Jag ser det här
            som ett förslag som är bra även ur matchningssynpunkt, och detta
            är mycket viktigt.
          </note>
          <note>
            Förslaget har förutsättningar att i flera avseenden bidra till
            att förbättra arbetsmarknadens funktionssätt. Inledningsvis kan
            konstateras att införandet av valfrihetssystem i arbetsmarknadspolitiken
            innebär att den som söker arbete har större chanser att få individuellt
            anpassad hjälp. När dörrarna öppnas för nya aktörer från olika
            sektorer av samhället med olika erfarenheter och kunskaper och
            som erbjuder olika vägar från utanförskap till arbete ökar möjligheten
            det är jag övertygad om för den arbetssökande att hitta stödet
            som passar just honom eller henne. Förslaget stöder också den
            arbetssökandes makt över sin egen situation genom att han eller
            hon får inflytande över och ansvar för på vilket sätt närmandet
            till arbetsmarknaden ska ske.
          </note>
          <note>
            Vi i Alliansen kan inte dela den negativa synen på mångfald och
            valfrihet som framkommer i oppositionspartiernas retorik här i
            dag i kammaren och också i de motioner som har väckts från oppositionspartierna.
            Oppositionen efterlyser likabehandling av alla arbetslösa när
            det gäller stödinsatser och menar att en likabehandlingsprincip
            inte kan tillgodoses om inte ett likartat stöd kan erbjudas alla.
          </note>
          <note>
            Jag tror, och vi i Alliansen tror, att tanken att alla arbetssökande
            oavsett förutsättningar och behov skulle öka sina möjligheter
            att få ett jobb genom att erbjudas precis samma typ av stöd är
            fel. Liksom regeringen utgår vi i stället från att de arbetssökande
            gynnas av att ha tillgång till en mängd olika alternativ och av
            att ha makten att själva välja det stöd som de bedömer bäst kan
            svara mot deras specifika behov. Vi välkomnar också särskilt att
            förslaget inte slår fast vilken juridisk form en leverantör måste
            ha. Det banar väg för att inte bara företag utan också exempelvis
            fackförbund och ideella organisationer kan bidra med sin kunskap
            och sin erfarenhet.
          </note>
          <note>
            Fru talman! Alliansen noterar i sammanhanget att oppositionspartierna
            påstår att resultaten i IFAU:s utvärdering av en försöksverksamhet
            med privata arbetsförmedlingar visar att arbetssökande som finns
            hos en aktör inom ett valfrihetssystem inte får del av utbudet
            av insatser som passar den enskildes behov. En sådan tolkning
            av rapporten är enligt oss i Alliansen av flera skäl synnerligen
            tveksam. Av samma rapport framgår i stället mycket tydligt att
            de deltagare som i försöksverksamheten fick tillgång till tjänster
            från kompletterande aktörer oftare träffade sin handledare, oftare
            deltog i jobbsökaraktiviteter och var nöjdare med den hjälp de
            fått med att söka jobb än de som varit enbart hänvisade till Arbetsförmedlingens
            ordinarie tjänsteutbud.
          </note>
          <note>
            Här tycker jag att vi når mycket av kärnan i propositionen. Det
            är kombinationen av alternativ som är viktig med Arbetsförmedlingen
            som har en viktig roll och kompletterande aktörer som kan passa
            olika enskilda individer. Det ger en öppning, tror jag, som är
            mycket bra för den enskilda personen som är arbetssökande och
            också är mycket bra för företaget som söker kompetent arbetskraft.
          </note>
          <note>
            En annan fördel med regeringens förslag är att den arbetssökande
            genom att nya aktörer kommer in som coacher och förmedlare kan
            få tillgång till nya kontaktvägar på arbetsmarknaden. Just kontaktvägar
            är ju en av de viktigaste bitarna i att hitta ett jobb. Man når
            en person, företagare eller organisation som behöver just dig
            eller mig.
          </note>
          <note>
            Jag vill säga att den nya Arbetsförmedlingen bedriver ett mycket
            målmedvetet arbete med att knyta kontakter med företag och andra
            aktörer i samhället. Arbetsförmedlingens marknadsandel av nyanmälda
            platser steg också kraftigt under 2006 och 2007. Sedan har den
            sjunkit tillbaka något och låg på 28 procent under andra kvartalet
            2009. Därför finner vi i Alliansen det sannolikt att det finns
            utrymme för att komplettera de nätverk som Arbetsförmedlingen
            bygger upp med de nätverk som kompletterande aktörer såsom företag,
            ideella organisationer och andra har tillgång till. Då kan den
            arbetssökande erbjudas nya ingångar till arbetslivet oavsett om
            det handlar om att hitta en reguljär anställning eller att som
            ett första steg skaffa en praktikplats.
          </note>
          <note>
            Fru talman! Alliansen anser att oppositionens invändningar om
            att valfrihetsreformen skulle göra det svårare för arbetssökande
            och arbetsgivare att finna varandra även på denna punkt speglar
            en föråldrad syn på hur arbetsmarknaden faktiskt fungerar i dag.
            Som Arbetsförmedlingen själv konstaterar i arbetsmarknadsrapporten
            styrdes företagens intresse av att anmäla lediga platser till
            förmedlingen även långt innan alliansmajoriteten vid halvårsskiftet
            2007 tog bort den lagstadgade anmälningsavgiften av företagens
            bedömning av nyttan av att anmäla.
          </note>
          <note>
            Sedan åtminstone 1990-talets början har också mindre än hälften
            av de lediga platserna anmälts till förmedlingen trots då gällande
            lagstiftning. Den tid är förbi om den någonsin funnits då en statligt
            reglerad monopolsituation i vilken alla vägar till arbete bär
            genom den offentliga Arbetsförmedlingen var ett ideal på den svenska
            arbetsmarknaden. Matchningsprocessen kan i stället, som vi skriver
            i betänkandet, i dag beskrivas som en mosaik av möten mellan människor,
            företag och organisationer. Valfrihetsreformen kommer, enligt
            Alliansens bedömning, att göra så att de arbetssökande får nya
            verktyg att hitta rätt väg till arbete.
          </note>
          <note>
            Sedan vill jag också, fru talman, nämna att Sverige behöver fler
            nya och växande företag som vill anställa. En ytterligare förtjänst
            med det här nya förslaget är enligt vår uppfattning att det öppnar
            en ny marknad för tjänsteföretag som i sig är en källa till nya
            jobb. Den närliggande bemanningsbranschen som har nämnts här i
            talarstolen har upplevt en kraftig sysselsättningsökning de senaste
            åren, förutom nu det senaste året under lågkonjunkturen och finanskrisen.
            I övrigt är det en växande bransch.
          </note>
          <note>
            Det faktum att valfrihetssystemen inte medger priskonkurrens
            utan endast kvalitetskonkurrens mellan tjänsteleverantörerna vill
            jag också nämna i det här sammanhanget. Det bör också stimulera
            framväxten av nya företag med nya, innovativa affärsidéer.
          </note>
          <note>
            Som regeringen påpekar kommer ett införande av valfrihetssystemen
            i arbetsmarknadspolitiken dessutom att innebära att Arbetsförmedlingen
            bättre kommer att kunna genomföra regeringens uppdrag och öka
            mångfalden av leverantörer och förbättra för de små och medelstora
            lokalt förankrade företagen att leverera tjänster till Arbetsförmedlingen.
          </note>
          <note>
            Avslutningsvis vill jag understryka att huvudansvaret för arbetsmarknadspolitikens
            genomförande även fortsättningsvis kommer att ligga på den offentliga
            arbetsförmedlingen. Det framgår inte minst av att myndigheten
            själv kommer att avgöra om och när den ska tillhandahålla valfrihetssystem
            för arbetsmarknadspolitisk verksamhet enligt den nya lagen. Det
            tror jag också är bra.
          </note>
          <note>
            Det har talats om att många företag i jobbcoachverksamheten inte
            skulle fungera. Men av de 952 som har funnits är det bara 50 som
            har fått klagomål. Det är klart att det inte är bra, och varje
            klagomål måste förstås hanteras. Men samtidigt ser man att den
            helt övervägande delen av de företag som utför coachverksamhet
            fungerar bra. Också utredningen från IFAU visar att många av de
            arbetssökande är väldigt nöjda med den coachinsats de får.
          </note>
          <note type="speaker">
            Anf. 27 ULF HOLM (mp) replik:
          </note>
          <note>
            Fru talman! Hans Backman säger här att Alliansens bedömning är
            att detta kommer att vara bra. Det är ju trevligt att Alliansen
            gör en bedömning, men jag saknar fortfarande faktaunderlaget i
            propositionen. Man tror mycket om vad detta kommer att leda till.
          </note>
          <note>
            Från Miljöpartiets sida tänker vi inte försvara dagens system
            eller hur det såg ut 2006. Vi vill se förändringar, men vi måste
            också lära av historien det gäller framför allt er på den borgerliga
            sidan att man inte ska göra förändringar om man inte kan svara
            på elementära frågor om vad som kommer att hända när man ändrar
            lagstiftningen.
          </note>
          <note>
            Vi har inte i den här debatten, inte heller i Hans Backmans anförande,
            fått svar på hur stor valfriheten blir. Hur ska kvalitetsgranskningen
            gå till? Hur ska ersättningsreglerna se ut? Hur ska man kunna
            erbjuda likvärdig service i hela landet? Hur många gånger ska
            till exempel den arbetslöse kunna byta inom systemet och så vidare?
          </note>
          <note>
            Flera talare säger att detta är detaljer i sammanhanget. Men
            vi i Miljöpartiet menar att detta är viktiga frågor, och vi behöver
            få svar på dem innan man kan göra större förändringar.
          </note>
          <note>
            Förändringar i sig har vi i Miljöpartiet inga problem med. Arbetsmarknadspolitiken
            förändras. Arbetsmarknaden ser olika ut. Det finns olika behov
            på marknaden, och precis som jag sade i mitt anförande finns det
            redan i dag flaskhalsar på den svenska arbetsmarknaden, där företag
            inte hittar personer med rätt kompetens, trots att vi har över
            9 procents arbetslöshet. Då är det något som inte fungerar, och
            då är det detta man ska åtgärda först. Men i er iver verkar ni
            vilja få i gång det här så fort som möjligt utan någon konsekvensanalys
            av vad det innebär. Ni säger bara: Jaja, det där är detaljer.
            Dem får vi lösa sedan.
          </note>
          <note type="speaker">
            Anf. 28 HANS BACKMAN (fp) replik:
          </note>
          <note>
            Fru talman! Detta är ju en ramlag. Jag är också övertygad om
            att man på Arbetsförmedlingen har bra kunskap och kompetens för
            att utforma det hela på rätt sätt för den arbetssökandes bästa.
            Det står också i propositionen att den upphandlande myndigheten
            har möjlighet att i förfrågningsunderlaget ange särskilda kontraktsvillkor
            i form av särskilda sociala, miljömässiga och andra villkor för
            hur kontraktet ska fullgöras. Det kan t.ex. röra sig om skyldighet
            för leverantören att ta uppdrag eller att ta emot alla som väljer
            leverantören och om skyldighet att medverka vid uppföljning av
            verksamheten. Det finns alltså skrivningar som ska säkra att det
            blir bra aktörer som får upphandlingarna när Arbetsförmedlingen
            känner att det är bra och relevant att göra en upphandling.
          </note>
          <note type="speaker">
            Anf. 29 ULF HOLM (mp) replik:
          </note>
          <note>
            Fru talman! Framtidens arbetsförmedling verkar enligt Alliansen
            vara en juristklubb som håller på med upphandling. Jag delar inte
            den uppfattningen.
          </note>
          <note>
            Jag vill att Arbetsförmedlingen ska finnas centralt. Den ska
            kunna ge likvärdig service, men det ska också finnas tillgång
            till kompletterande aktörer. Jag har inget emot det alls.
          </note>
          <note>
            Däremot är det väldigt viktigt att man gör upphandling som fungerar.
            Vi vet att den upphandling av privata aktörer som skedde under
            den här mandatperioden inte var lyckad. Det fanns väldigt stora
            brister i den. Där har man inte återkommit och gjort något ordentligt.
            När man nu sätter i gång detta nya system med valfrihet gör man
            samma misstag igen. Är det inte bättre att man faktiskt säger
            hur det ska vara?
          </note>
          <note>
            Hans Backman läser upp här att man har möjlighet att ställa krav
            vid upphandling. Varför säger man inte att det ska vara ett krav
            att det är likvärdig service? Varför kan man inte besvara frågan
            hur många gånger en arbetslös har rätt att byta? Varför talar
            man inte om precis vad som gäller med ersättningssystem och så
            vidare? Det är väl bättre att göra det innan i stället för att
            efteråt komma på att man har glömt det och skylla allt på Arbetsförmedlingen?
            Det är väldigt bekvämt att vara politiker då, men jag tycker inte
            att det är rätt, och det är framför allt inte rätt mot de arbetslösa
            som ska gå in i systemet.
          </note>
          <note>
            Visst får man en valfrihet där man kan gå in på en hemsida och
            välja mellan 30 olika företag, men det är kanske inte så lätt
            att hitta det företag som exakt motsvarar den kompetens man har,
            och man vet också att Arbetsförmedlingen inte hinner göra någon
            ordentlig uppföljning och kontroll av att dessa företag sköter
            sig enligt de upphandlingsregler som finns. Sådana centrala frågor
            måste vi ha svar på innan vi fattar beslut. Det är den borgerliga
            alliansens största misstag.
          </note>
          <note type="speaker">
            Anf. 30 HANS BACKMAN (fp) replik:
          </note>
          <note>
            Fru talman! Det låter som om Miljöpartiet och Ulf Holm egentligen
            inte vill göra någon förändring, men man staplar upp risker här.
            Visst finns det risker när man gör förändringar, men den bedömning
            som vi gör är att detta är en reform som kommer att vara bra för
            de arbetssökande. Vi är också övertygade om att Arbetsförmedlingen
            kommer att ha den möjlighet som behövs att göra bedömningar av
            dem som man upphandlar verksamhet av.
          </note>
          <note>
            Över 900 av de företag som man använde i jobbcoachverksamheten
            fungerade bra det var 50 som fick klagomål. Det är förstås inte
            bra att det blir klagomål, men en del av klagomålen gällde till
            exempel sådant som att de inte fanns på samma ort som den arbetssökande
            och sådana saker. Det var alltså lite olika grad på klagomålen.
            Det var inget klagomål som ledde till att någon aktör fick upphöra
            med verksamheten.
          </note>
          <note>
            Politiskt ansvar har riksdagen och regeringen alltid. Det är
            en del av vårt ansvar för att stifta lagar och förändra vid behov.
            Det ansvaret har vi inte avsagt oss. Sedan tror vi förstås också
            att det finns en stor kompetens på olika myndigheter, och det
            tror vi är bra för den arbetssökande.
          </note>
          <note>
            Det har tidigare påståtts att vi inte skulle ägna oss åt jobbskapande
            åtgärder och att vi bara ägnar oss åt att förändra Arbetsförmedlingen.
            Men vi har samtidigt vidtagit ett antal jobbskapande åtgärder.
            Vi har sänkt arbetsgivaravgifterna för ungdomar för att det ska
            bli lättare att anställa ungdomar. Vi har skapat nystartsjobben,
            som gör det billigare att anställa långtidsarbetslösa och så vidare.
            I kombination med en bra matchningspolitik på Arbetsförmedlingen
            och kompletterande service tror jag att det här kommer att bli
            väldigt bra på sikt. Vi kommer bort från en situation som var
            dålig i den förra högkonjunkturen, då det var alltför få som fick
            jobb. Nu kommer många fler att få jobb.
          </note>
          <note type="speaker">
            Anf. 31 DÉSIRÉE PETHRUS ENGSTRÖM (kd):
          </note>
          <note>
            Fru talman! Debatten i dag handlar om betänkandet om valfrihet
            hos Arbetsförmedlingen och om hur arbetssökande ska få större
            möjlighet att välja vem som ska ge stöd när man söker ett nytt
            arbete.
          </note>
          <note>
            Jag tror att det är viktigt att vi ser till att den som har blivit
            arbetslös snabbt får möjlighet att komma till ett nytt arbete.
            Att bli arbetslös är en tragedi för den som drabbas. Ekonomin
            försämras. Självkänslan minskar och familjer drabbas. Då är det
            viktigt att den arbetslösa ges rätt verktyg att snabbt hitta nytt
            arbete.
          </note>
          <note>
            Arbetsförmedlingen har här en väldigt viktig roll att spela.
            Men den får inte vara den enda vägen till ett nytt arbete. Därför
            tycker vi att det behövs större mångfald. Vi vet att Arbetsförmedlingen
            sköter 2030 procent av alla jobb som förmedlas. Många får jobb
            på annat sätt, och det är också viktigt att komma ihåg. Vi tror
            att en mångfald av utförare blir ett stöd för den arbetslöse i
            sökandet efter ett nytt arbete.
          </note>
          <note>
            Kristdemokraterna menar att det inte är något självändamål att
            staten ska bedriva förmedlingsverksamhet ensam. Det är inte heller
            ett självändamål att privata utförare ska göra det. Men vi tror
            på mångfalden av både offentliga och privata aktörer, och vi tror
            på att konkurrensutsätta offentligt driven verksamhet för att
            effektivisera och förnya arbetsmetoder och i det här fallet även
            bredda kontaktytan för att hitta nya jobb.
          </note>
          <note>
            Staten ska sätta upp ramarna och finansiera verksamheten. Sedan
            ska den som levererar på bästa sätt kunna få ett uppdrag.
          </note>
          <note>
            Det finns goda exempel i vår omvärld som visar att man med rätt
            typ av förmedling kan få ut fler personer på arbetsmarknaden i
            snabbare takt, även personer som står långt från arbetsmarknaden.
            Valfrihetssystem för arbetsförmedlingar är ett steg i denna positiva
            riktning.
          </note>
          <note>
            Det kommer ofta kritik från oppositionen över att vi bara vill
            gynna privat verksamhet. Vad är syftet med att konkurrensutsätta
            och komplettera offentliga aktörer? Man ställer sig frågande till
            detta. I det sammanhanget, fru talman, skulle jag vilja referera
            till en undersökning från IFAU, Institutet för arbetsmarknadspolitisk
            utvärdering. De har undersökt förmedlingsverksamhet i privat regi,
            sådant som Arbetsförmedlingen upphandlat och förmedlat i vissa
            regioner under åren 2007 och 2008.
          </note>
          <note>
            Undersökningen visade att arbetssökande hos de privata kompletterande
            aktörerna hade tätare kontakt med sina förmedlare. De deltog oftare
            i jobbsökaraktiviteter och jobbmässor än de som gick till Arbetsförmedlingen.
            Det var inte generellt lättare att få jobb via de privata, men
            utlandsfödda fick arbete snabbare. De tjänade också mer efter
            att ha fått arbeten förmedlade via privata coacher än om de gått
            via Arbetsförmedlingen. Unga fick inte jobb i högre utsträckning,
            men de sökte i genomsnitt 4,4 fler jobb i månaden än de gjorde
            på Arbetsförmedlingen. Vi vet att intensifierat jobbsökande gav
            utdelning i fler anställningsintervjuer, och det ger väldigt bra
            erfarenheter.
          </note>
          <note>
            De som gick till privata aktörer var mer nöjda än de som gått
            till Arbetsförmedlingen. I genomsnitt var andelen som tyckte att
            de fått den hjälp de behövde 30 procent högre. Gruppen funktionshindrade
            var nöjdast av alla. De som fick privata aktörer träffade i genomsnitt
            sin arbetsförmedlare 1,6 timmar i veckan, medan motsvarande siffra
            för arbetssökande hos Arbetsförmedlingen var 20 minuter.
          </note>
          <note>
            Undersökningen från IFAU visar att privata aktörer har möjlighet
            att göra någonting positivt och bidra till mångfalden och att
            det finns anledning att välkomna kompletterande aktörer för arbetsförmedling.
            Vi inför nu ett valfrihetssystem som innebär att det inte är Arbetsförmedlingen
            som väljer aktörer åt den enskilde, utan den enskilde själv som
            har valet i sin hand. Jag tror att det är rätt väg som vi nu tar.
          </note>
          <note>
            Vi kristdemokrater tror att den enskilda individen kan och vill
            ha ett ökat inflytande över välfärdstjänsterna. Vi tror att man
            i förlängningen också kan införa en jobbpeng, som i det australiska
            systemet som vi hörde om här tidigare. Man har en särskild modell
            där man får ersättning för den arbetslöse utifrån hur långt personen
            står från arbetsmarknaden. Det har gett väldigt goda resultat.
          </note>
          <note>
            Fru talman! Vi vet genom en annan utredning, som gjordes av Riksrevisionen
            i augusti 2006, att det fanns stora brister i Arbetsförmedlingens
            verksamhet när vi tog över 2006. Den visade att Arbetsförmedlingen
            under förra mandatperioden, då Socialdemokraterna styrde, prioriterat
            arbetsmarknadsprogram före matchning mot arbetsmarknaden. Man
            förmedlade fem gånger så många Amsprojekt som riktiga jobb. Produktiviteten
            i Ams var tio gånger sämre 2006 än 1997, och det är inte klokt.
            Det är i det perspektivet Alliansen bestämde sig för att det behövs
            olika åtgärder för att förnya, förändra och förbättra Arbetsförmedlingen.
          </note>
          <note>
            När så oppositionen klagar på att de nya aktörerna inte fungerar
            ska vi naturligtvis ta kritiken på allvar. Den kritik som man
            lyfter fram är den som har funnits i medierna. Men i den undersökning
            som gjordes av 952 aktörer som Arbetsförmedlingen upphandlade
            för jobbcoachning under 2009 visade det sig vid en uppföljning
            av 153 000 förmedlade platser att det fanns klagomål på 50 företag
            av 952. Då är det här en väldigt ny marknad, som naturligtvis
            inte är en mogen marknad än. Klagomålen kunde till exempel handla
            om att företaget inte fanns på den egna orten. Det klagomålet
            kan man ha, men det kanske inte är av så allvarlig art, mer än
            att man inte har tillgång till en privat aktör på en särskild
            ort. Man ska också säga att utredningen visar att inget klagomål
            gav anledning till avtalsuppsägning. De klagomål som oppositionen
            för fram visade sig alltså inte ge anledning till avtalsuppsägning.
          </note>
          <note>
            Fru talman! Lagen om valfrihetssystem har vi nu haft i kommunal
            sektor sedan den 1 januari 2009. Den gäller för tjänster inom
            hälsovård och socialtjänster. Nu vill vi införa detta även för
            Arbetsförmedlingen, för vi har sett att det har fungerat bra inom
            äldreomsorgen. Vi tycker att den enskilde ska ha rätt att välja
            leverantör för utförande av tjänst, och det är den upphandlande
            myndigheten som ska godkänna och teckna kontrakt.
          </note>
          <note>
            Lagen om valfrihetssystem bygger på att det inte är någon priskonkurrens
            mellan leverantörerna. Det var det vi hade tidigare. Här ges den
            enskilde i stället möjlighet att välja den leverantör som han
            eller hon uppfattar tillhandahåller den bästa kvaliteten. Införandet
            av lagen om valfrihetssystem i den kommunala sektorn för tjänster
            inom hälsovård och socialtjänster var en del i strävan efter att
            sätta brukaren i fokus. Det var en maktförskjutning från politiker
            och tjänstemän till medborgare som innebar ökad valfrihet och
            ökat inflytande med fler utförare och större mångfald. Jag tror
            att det här är framtiden, fru talman.
          </note>
          <note>
            Den nya lagen om valfrihet hos Arbetsförmedlingen ska träda i
            kraft den 1 juli 2010. Arbetsförmedlingen kommer att ges möjlighet
            att inom den arbetsmarknadspolitiska verksamheten öka valfriheten
            för den arbetssökande med kompletterande aktörer. Jag tror att
            det här kommer att ge ett stort och viktigt nytt inslag i arbetsförmedlingsverksamheten.
          </note>
          <note>
            Jag noterar att ett flertal remissinstanser är positiva till
            förslaget. Bland annat ställer sig Arbetsförmedlingen positiv,
            liksom Migrationsverket, Svenskt Näringsliv, Almega, Företagarna
            och Sveriges Kommuner och Landsting. Svenskt Näringsliv och Almega
            tycker att regeringens förslag inte går tillräckligt långt. De
            tycker att det ska vara obligatoriskt för Arbetsförmedlingen att
            tillhandahålla valfrihetssystem. Företagarna anser att Arbetsförmedlingen
            bör konkurrensutsättas fullt ut och inte ha någon särställning.
            Sveriges Kommuner och Landsting tycker att kommunerna bör vara
            en valbar aktör också i det här valfrihetssystemet.
          </note>
          <note>
            Saco, en av de fackliga organisationerna, har inga invändningar.
            TCO tycker att frågan ska utredas vidare. Men LO säger naturligtvis
            att det inte är något bra förslag. Kompletterande aktörer är ingenting
            man vill ha. Man menar att en mångfald av aktörer försvårar för
            den arbetssökande att få överblick över lediga arbeten. Det är
            märkligt. Vilken syn på den enskilda individen! LO är också oroligt
            för så kallad creaming, att man plockar russinen ur kakan. Men
            det är upp till Arbetsförmedlingen att sätta upp ett system som
            ger ersättningar efter vilken svårighetsgrad personen har. Man
            får inte heller betalt förrän man gjort sitt uppdrag och ska inte
            få säga nej till vissa personer som man inte vill ha. Det är ett
            väldigt viktigt uppdrag Arbetsförmedlingen har: att sätta upp
            ett bra system.
          </note>
          <note>
            Arbetsförmedlingen kommer också att kunna sätta upp olika typer
            av regler. Man kan till exempel som vi var inne på här tidigare
            behöva ta med bra miljö och sociala komponenter i avtalet för
            att verkligen få bli en aktör i det här sammanhanget.
          </note>
          <note>
            Fru talman! I oppositionens motion med anledning av den aktuella
            propositionen menar man att fältet lämnas öppet för privatisering
            av hela förmedlingsverksamheten. Precis som LO menar man att en
            mångfald av arbetsförmedlare kommer att göra det svårt för sökande
            att få överblick över de lediga jobb som finns. Man menar att
            det är det som kommer att försvåra för företag att hitta folk
            att anställa.
          </note>
          <note>
            Att tro att ökad mångfald kommer att försämra för den arbetslöse
            och för företagaren är märkligt. Konkurrensen mellan arbetsförmedlarna
            kommer i stället att innebära att en arbetssökande kan välja just
            den leverantör som har bäst resultat. Det i sin tur sätter press
            på andra aktörer att försöka förbättra sig. Glöm inte heller att
            Arbetsförmedlingen fortfarande kommer att ge information om vilka
            leverantörer som finns, och den är också en möjlig aktör för den
            enskilde. Man kan välja Arbetsförmedlingen om man vill vara där.
            Valfriheten utgår från det egna beslutet.
          </note>
          <note>
            Men oppositionen tror på gårdagens lösningar i stället för framtidens
            lösningar. Man vill titta så mycket bakåt att man börjar gå baklänges
            in i framtiden. Systemen går före individen, som vi har hört tidigare.
            Jag hoppas att väljarna verkligen ser igenom detta och tittar
            på vilken vision för framtiden de vill ha när de går till valurnan
            i höst.
          </note>
          <note>
            Alliansens ambition med valfrihet inom Arbetsförmedlingen är
            att göra utbudet av förmedlingstjänster större och mer varierat
            eftersom det förbättrar matchningen på arbetsmarknaden och ger
            den arbetslöse förbättrad service. Vi vet att det sker nästan
            en miljon matchningar på arbetsmarknaden varje år, och de måste
            ske på ett bra och effektivt sätt.
          </note>
          <note>
            Vår ambition är att de kompletterande aktörerna ska erbjuda individuellt
            anpassade tjänster som innefattar personlig handledning och stöd
            utifrån varje deltagares unika behov.
          </note>
          <note>
            Jag vill också avslutningsvis uppmärksamma ILO-kommitténs bedömning
            att förslaget inte står i strid med Sveriges åtagande enligt någon
            ILO-konvention som Sverige ratificerat.
          </note>
          <note>
            Fru talman! Jag yrkar bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.52 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 32 FÖRSTE VICE TALMANNEN:
          </note>
          <note>
            Vi övergår till frågestunden. Jag vill hälsa finansminister Anders
            Borg, utrikesminister Carl Bildt, statsrådet Åsa Torstensson,
            statsrådet Gunilla Carlsson och kulturminister Lena Adelsohn Liljeroth
            välkomna.
          </note>
          <note>
            Sänkt inkomstskatt som kulturpolitisk reform
          </note>
          <note type="speaker">
            Anf. 33 LEIF PAGROTSKY (s):
          </note>
          <note>
            Herr talman! Jag vill börja med att gratulera kulturministern
            till bedriften att ha lockat hem en världsstjärna till chefskapet
            på ett av Sveriges viktigaste museer och en av de viktigaste kulturinstitutionerna
            alla kategorier, Moderna museet. Jag tycker att det var ett väldigt
            bra val, och jag är väldigt glad att han liksom sin företrädare
            kunde lockas hem till det svenska kulturlivet efter att ha varit
            utomlands och tjänat det globala kulturlivet under en framgångsrik
            period.
          </note>
          <note>
            Kulturministern har ända sedan vårpropositionen lades fram i
            olika forum sagt att den viktigaste kulturpolitiska reformen är
            sänkt inkomstskatt. Jag tycker att det är ett klargörande, tydligt
            och för den politiska debatten välgörande kulturpolitiskt uttalande.
          </note>
          <note>
            Jag skulle vilja fråga kulturministern om hon kunde ge några
            exempel på hur den sänkta inkomstskatten har lett till ökad efterfrågan
            på kultur. Vi har i Sveriges riksdag sänkt inkomstskatterna med
            100 miljarder kronor. Jag skulle vilja veta hur denna kulturpolitiska
            reform har lett till ökad efterfrågan på kultur och hur den har
            stimulerat kulturlivet.
          </note>
          <note type="speaker">
            Anf. 34 Kulturminister LENA ADELSOHN LILJEROTH (m):
          </note>
          <note>
            Herr talman! Jag tackar Leif Pagrotsky för lyckönskningarna till
            att ha lockat hem Daniel Birnbaum. Vi är själva väldigt glada
            för detta.
          </note>
          <note>
            Det är riktigt att jag anser att sänkt inkomstskatt är en viktig
            kulturpolitisk reform. Det har sin förklaring i att två tredjedelar
            av det vi konsumerar eller snarare investerar i kultur i Sverige
            betalar vi själva ur våra egna plånböcker.
          </note>
          <note>
            Det ger var och en av oss, människor i Sverige mer pengar över
            för att köpa böcker, gå på bio, köpa dvd:er, gå på konserter,
            gå på opera eller göra vad man nu vill som är kultur och det man
            uppskattar mest, eller kanske investera i konst. Jag anser att
            det är en viktig kulturpolitisk reform.
          </note>
          <note type="speaker">
            Anf. 35 LEIF PAGROTSKY (s):
          </note>
          <note>
            Herr talman! Jag hade hoppats att kulturministern skulle vara
            konkret och precis och ge några exempel. Om detta nu är den allra
            viktigaste kulturpolitiska frågan under hela mandatperioden och
            dimensionerna och proportionerna är så fantastiska som 100 miljarder
            kronor för kulturlivet i Sverige är det astronomiska belopp hade
            jag väntat mig att kulturministern skulle redovisa något med någon
            precision.
          </note>
          <note>
            Det var inte ett ord om hur museibesöken hade lockat fler människor,
            inte ett ord om att fler människor nu har fått råd till den ena
            eller andra eller tredje kulturkonsumtionen som de inte hade råd
            med tidigare. I skattesänkningarnas fördelningspolitiska profil
            har 1 procent av befolkningen fått 25 procent av de 100 miljarderna
            och, om jag inte minns fel, 10 procent av befolkningen fått 60
            procent av de 100 miljarderna. Jag har en känsla av att det i
            första hand har lett till sådant som vi kan läsa om på tidningarnas
            ekonomisidor, rekordinsättningar på aktiefonder.
          </note>
          <note>
            Hushållssparandet går upp som aldrig tidigare. Det når grupper
            som inte av plånboken har hållits tillbaka från museibesök.
          </note>
          <note>
            Vi kan inte se att någon av de här sakerna inträffar. Museibesöken
            ligger på en enormt mycket lägre nivå än innan Lena Adelsohn Liljeroth
            sänkte de kulturpolitiska skatterna. Ökad precision, please!
          </note>
          <note type="speaker">
            Anf. 36 Kulturminister LENA ADELSOHN LILJEROTH (m):
          </note>
          <note>
            Herr talman! Då får vi nog hålla på längre än vad vi har möjlighet
            till här. Jag nämnde några exempel. Jag nämnde inköp av böcker,
            biljetter till dansföreställningar, till musikföreställningar,
            till teaterföreställningar. Det är argument nog.
          </note>
          <note>
            Enligt SCB kan vi se att människor när de har fått mer pengar
            kvar har valt att konsumera just kultur och fritid. Det är intressant,
            tycker jag, att Leif Pagrotsky tar upp just museibesöken. De har
            ökat hela tiden. Vissa museer har högre besökssiffror i dag än
            de hade under så kallad fri entré. För det var inte fri entré.
            Så fort man klev in på museet fick man betala.
          </note>
          <note>
            Leif Pagrotsky, då kulturminister, sade att det är ett problem
            att folk inte har råd att gå på museer. Det var vad man sade då.
            Det var ett argument. Jag håller med. Det var ett problem att
            folk var så hårt beskattade att de inte ens kunde betala museiavgiften.
          </note>
          <note>
            Nu får var och en minst 1 500 kronor varje månad. Det räcker
            till många besök på museer.
          </note>
          <note>
            Irans kärnvapenprogram
          </note>
          <note type="speaker">
            Anf. 37 ELISABETH SVANTESSON (m):
          </note>
          <note>
            Herr talman! Min fråga vill jag ställa till utrikesminister Carl
            Bildt. Jag vet att utrikesministern just är hemkommen från New
            York och FN och inledningen av översynskonferensen. Med på denna
            inledning av konferensen fanns även Irans president Ahmadinejad.
            Jag har förstått att mycket av uppmärksamheten de här första dagarna
            fokuserades på Iran av förståeliga skäl.
          </note>
          <note>
            Jag tillhör dem som är väldigt oroade över utvecklingen i Iran
            i allmänhet men vad gäller utvecklingen av kärnvapenprogram i
            synnerhet. Jag tycker att presidenten i Iran leker katt och råtta
            med världens länder.
          </note>
          <note>
            Min fråga till utrikesministern är om mötet i New York och inledningen
            av det visar något tecken på framsteg vad gäller Iran eller om
            vi har anledning att vara än mer bekymrade.
          </note>
          <note type="speaker">
            Anf. 38 Utrikesminister CARL BILDT (m):
          </note>
          <note>
            Herr talman! Jag får börja med att be om ursäkt för sen ankomst.
            Jag blev fast i Stockholmstrafiken. Det behövs ett snabbt beslut
            om en förbifart för att undvika den typen av incidenter.
          </note>
          <note>
            Konferensen i New York inleddes i måndags. Generaldebattens inledning
            på måndagen var den viktiga. Både den iranske presidenten, USA:s
            utrikesminister, EU:s Catherine Ashton och undertecknad för Sverige
            undvek ett sammanbrott. Det var bra det.
          </note>
          <note>
            Nu återstår tre veckors hårda förhandlingar för att se om vi
            kan nå fram. Jag tror inte att vi kommer att göra något genombrott
            i frågan om Irans kärntekniska program på den konferensen. Det
            pågår separata samtal om forskningsreaktorn i Teheran och den
            vidare problematiken i samband med det.
          </note>
          <note>
            Jag har fört mycket intensiva samtal i denna fråga både i Washington
            och i New York med företrädare för alla, inklusive företrädare
            för Iran.
          </note>
          <note type="speaker">
            Anf. 39 ELISABETH SVANTESSON (m):
          </note>
          <note>
            Herr talman! Vad jag har förstått av den rapportering jag har
            läst uppmanade Ban Ki Moon Irans president att bevisa att de nukleära
            programmen bara finns för fredliga syften. Han svarade då ungefär:
            Det är upp till er att bevisa motsatsen.
          </note>
          <note>
            Det känns inte så hoppfullt. Det känns som att det är ganska
            låsta positioner.
          </note>
          <note>
            Den här konferensen är viktig. Jag vill ändå gärna höra av utrikesministern
            vad han tror ska bli nästa steg. Vad kan få Irans president att
            lägga korten på bordet när det gäller den här frågan? Vilken väg
            bör världssamfundet gå?
          </note>
          <note type="speaker">
            Anf. 40 Utrikesminister CARL BILDT (m):
          </note>
          <note>
            Herr talman! Det är olika delar av detta. Det jag har gjort tydligt
            både offentligt och i privata samtal med iranska företrädare är
            att jag tycker att de mycket tydligare borde kunna lägga korten
            på bordet om de militära nukleära program som de hade i alla fall
            fram till 2003. Jag anser att det är tydligt att de hade det.
          </note>
          <note>
            Utvecklingen efter 2003 är i detta avseende mera oklar. Den bedömning
            som vi gör är att de inte har fattat beslut om ett militärt program
            men att de har en teknologisk nivå som kommer allt närmare att
            de kan göra det. Då tycker vi att det är viktigt med internationella
            kontrollmekanismer som är så pass omfattande att vi kan få en
            så stor säkerhet som möjligt angående att de inte tar detta steg.
          </note>
          <note>
            Det är det vi hoppas ska kunna ske. Det pågår nu en diskussion
            i säkerhetsrådet om ytterligare sanktioner för att man inte har
            tyckt att man har kommit lika långt fram som man borde ha kommit.
          </note>
          <note>
            Till detta kommer en separat diskussion om ny bränslesats för
            den forskningsreaktor i Teheran som huvudsakligen tillverkar medicinska
            isotoper. Den har gått på bränsle från Sydafrika under de senaste
            30 åren men behöver nu en ny bränslesats för isotopproduktion.
            Där är det fråga om var det grundläggande uranet ska komma från.
          </note>
          <note>
            Sjukförsäkringen
          </note>
          <note type="speaker">
            Anf. 41 MATILDA ERNKRANS (s):
          </note>
          <note>
            Herr talman! För en tid sedan träffade jag på en man. Han hade
            gått och burit på det han ville säga till mig en tid. Han hade
            inte orkat, men nu var han redo.
          </note>
          <note>
            Hans fru hade för en tid sedan gått bort i cancer. Några dagar
            efter hennes bortgång damp det ned ett brev från Försäkringskassan.
            Där stod det så här: Vi frågar inte efter hur sjuk du är utan
            hur frisk.
          </note>
          <note>
            Jag vill bära den här mannens frågor vidare till Anders Borg,
            för det här är beslut med ansvar från den borgerliga regeringen
            och politiska beslut som man har tagit i den här kammaren. Är
            det här värdigt ett välfärdsland? Hur många fler ska, som den
            här kvinnan, få riskera att bli av med sin sjukpenning när man
            är svårt sjuk? Hur har ökade klyftor och stelbenta tidsgränser
            gjort fler friskare? Hur har det skapat fler jobb?
          </note>
          <note type="speaker">
            Anf. 42 Finansminister ANDERS BORG (m):
          </note>
          <note>
            Herr talman! Vi genomför en besvärlig förändring av sjukförsäkringen.
            Det är en omställningsprocess där vi går från en politik där människor
            har tryckts ut från arbetsmarknaden i långvarig sjukfrånvaro och
            livslång förtidspension i ett utanförskap som i många fall varit
            kopplat till en bristande funktion i systemet.
          </note>
          <note>
            Vi har försökt säkra ett bra välfärdssystem. Sverige ska ha ett
            av världens bästa välfärdssystem, och det har vi. Vi har en av
            de jämnaste fördelningarna, en av de minsta fattigdomsriskerna
            och ett av de mest utbyggda socialförsäkringssystemen. Och så
            ska det vara.
          </note>
          <note>
            Men de ska också fungera så att människor får stöd i att komma
            tillbaka till arbetsmarknaden. Våra försäkringar ska vara omställningsförsäkringar,
            inte bidragssystem där man sorterar bort människor.
          </note>
          <note>
            Det är klart att det allvarliga hotet vi ser mot välfärden är
            en rödgrön återställarpolitik som går tillbaka till en utsortering
            av människor från arbetsmarknaden.
          </note>
          <note type="speaker">
            Anf. 43 MATILDA ERNKRANS (s):
          </note>
          <note>
            Herr talman! Till ministern och alla er som lyssnar och tittar
            på den här ordväxlingen vill jag bara ge beskedet att det går
            att ta en annan färdriktning. Det går att investera i det som
            bygger var och en och Sverige starkt i jobben, i välfärden och
            i en grönare omställning.
          </note>
          <note>
            Vi rödgröna har gett besked om just detta fler jobb, minskade
            klyftor och en grönare omställning. Vi har också gett tydliga
            besked om att den som är sjuk och inte kan arbeta ska vara kvar
            i sjukförsäkringen och få en individuell hjälp och bedömning och
            en aktiv rehabilitering. Vi ska avskaffa den administrativa tidsgräns
            där människor i dag utförsäkras, inte för att de är friska utan
            för att de har nått den gräns Anders Borg och hans regering har
            satt upp.
          </note>
          <note>
            Nu väntar vi på era besked. Ni har aviserat upp emot 80 miljarder
            i nya skattesänkningar. Hur ska de finansieras? Vad av vårt gemensamma
            ska nu plockas bort? Hur många fler människor ska möta det som
            den här mannens fru hade kunnat möta om hon hade levt den dag
            Försäkringskassans brev damp ned?
          </note>
          <note type="speaker">
            Anf. 44 Finansminister ANDERS BORG (m):
          </note>
          <note>
            Herr talman! Målet för vår politik är trygghet, välfärd, rättvisa,
            möjlighet för människor att styra över sitt eget liv och påverka
            sin situation genom eget arbete men också att upprätthålla bra
            levnadsvillkor för alla medborgare genom en väl utbyggd och väl
            finansierad välfärd.
          </note>
          <note>
            Det är klart att det var ett otillständigt, orättvist och cyniskt
            system där 40 00050 000 människor år ut och år in, i högkonjunktur
            som i lågkonjunktur, sorterades ut i förtidspension och där den
            regionala arbetssituationen styrde var människor hamnade i systemet
            utan rehabilitering, utan nystartsjobb eller stöd för att komma
            tillbaka och utan resurser från Arbetsförmedlingen.
          </note>
          <note>
            I en svår omställningsprocess, där man ska känna djup respekt
            för att människor upplever att detta är besvärligt, försöker vi
            återställa full sysselsättning. Det är på den vägen framåt vi
            vill fortsätta. Vi vill satsa på välfärden och tryggheten och
            inte sortera ut människor på det sätt som de rödgröna har för
            ambition att göra att låsa fast människor utanför arbetsmarknaden
            i ett orättvist system som bygger klyftor.
          </note>
          <note>
            Avskaffande av kärnvapen i Europa
          </note>
          <note type="speaker">
            Anf. 45 KERSTIN LUNDGREN (c):
          </note>
          <note>
            Herr talman! Jag skulle vilja ställa en fråga till utrikesministern
            och också knyta an till den översynskonferens om icke-spridningsavtalet
            i New York som jag vet att ministern kom hem ifrån alldeles nyligen.
          </note>
          <note>
            Utrikesministern har glädjande nog uppmärksammat de taktiska
            kärnvapen som finns på vår kontinent. Möjligheterna att avskaffa
            och få bort dem från vårt EU är någonting som jag tycker är oerhört
            angeläget.
          </note>
          <note>
            Jag skulle vilja fråga vilka initiativ som utrikesministern och
            Sverige tar under översynskonferensen för att försöka flytta fram
            positionerna när det gäller avskaffandet av de taktiska kärnvapen
            som finns i Europa.
          </note>
          <note type="speaker">
            Anf. 46 Utrikesminister CARL BILDT (m):
          </note>
          <note>
            Herr talman! Detta är en fråga som Sverige och Polen har satt
            på dagordningen, får man nog säga, och som sedan har följts upp
            inom Natoalliansen av ett antal andra länder, bland annat Norge,
            och varit föremål för icke oväsentlig diskussion. Jag tog upp
            det i mitt anförande inför översynskonferensen i generaldebatten
            på första dagen och också i samtal jag har fört med företrädare
            för den amerikanska administrationen både i Washington och sedermera
            i New York.
          </note>
          <note>
            Jag tror att det finns en öppenhet, åtminstone på den västliga
            sidan, för att föra in de här frågorna i de samtal som måste komma.
            Det är klart att det måste vara balanserade neddragningar för
            att inte den säkerhetspolitiska situationen ska påverkas.
          </note>
          <note>
            Jag tycker att det är angeläget, och det har jag sagt, att man
            så snabbt som möjligt kan dra bort existerande vapen från närheten
            av militärt operativa enheter, kanske till centrala förråd i USA
            och i Ryssland, i avvaktan på en fullständig eliminering av denna
            vapenkategori. Det finns en stark öppenhet från den amerikanska
            administrationen för den typen av resonemang.
          </note>
          <note type="speaker">
            Anf. 47 KERSTIN LUNDGREN (c):
          </note>
          <note>
            Herr talman! Det låter positivt att utrikesministern har haft
            de här kontakterna. När vi hade möjlighet att läsa den gemensamma
            artikel som utrikesministern skrev tillsammans med sin polske
            kollega framgick också möjligheterna att göra ensidiga främjande
            insatser.
          </note>
          <note>
            Det vore naturligtvis värdefullt om detta skulle kunna vara en
            väg som EU tillsammans med Nato skulle kunna gå för att just dra
            tillbaka, i ett första skede, dessa vapen som utrikesministern
            beskriver. Var det en del av den option som diskuterades?
          </note>
          <note type="speaker">
            Anf. 48 Utrikesminister CARL BILDT (m):
          </note>
          <note>
            Herr talman! Som Kerstin Lundgren vet finns vad gäller dessa
            vapensystem i Europa en mycket betydande obalans. På Natosidan
            talar vi om några hundratal kvarvarande vapen; på den ryska sidan
            talar vi om ett antal tusental av dessa.
          </note>
          <note>
            Jag tror att det inom ramen för Natos diskussion om dess nya
            strategiska koncept finns en diskussion om ytterligare neddragningar,
            men det finns också en mycket tydlig vilja att koppla detta på
            ett eller annat sätt till att försöka påverka Ryssland att också
            vara villigt att gå in i en diskussion om neddragning av sina
            rätt mycket större arsenaler.
          </note>
          <note>
            Om man ser det från en lite mer snäv svensk utgångspunkt, och
            det ska vi inte vara alltför rädda för att göra ibland, är det
            klart att vi har ett speciellt intresse av de taktiska kärnvapen
            som finns i vårt eget närområde, och de tenderar att vara lite
            mer ryska, om jag uttrycker mig på det sättet.
          </note>
          <note>
            Att få den här balanserade, förhandlade neddragningen är viktig.
            Sedan kan unilaterala åtgärder vara betydelsefulla för att påverka
            stämningen i den riktningen.
          </note>
          <note>
            Konstnärernas ekonomiska villkor
          </note>
          <note type="speaker">
            Anf. 49 SIV HOLMA (v):
          </note>
          <note>
            Herr talman! Jag har en fråga till kulturministern. I dagarna
            kom Konstnärsnämnden med sin avslutande rapport i sin serie av
            inkomstundersökningar. Av den framgår att konstnärer i större
            utsträckning än befolkningen i övrigt är högskoleutbildade men
            att de trots sina högre utbildningar har mycket lägre inkomster
            än folk i allmänhet.
          </note>
          <note>
            Det framgår vidare att bild- och formkonstnärerna har de lägsta
            inkomsterna i konstnärsgruppen. Hela konstnärsgruppen tjänar 85
            procent av vad folk tjänar i genomsnitt. Motsvarigheten för bild-
            och formkonstnärerna är bara drygt 60 procent. I reda pengar handlar
            det om att bild- och formkonstnärerna tjänar 100 000 kronor mindre
            per år än vad andra tjänar i genomsnitt.
          </note>
          <note>
            Vad vill kulturministern göra för att förbättra de ekonomiska
            villkoren för konstnärerna och framför allt för bild- och formkonstnärerna
            som är den grupp som har de i särklass lägsta inkomsterna?
          </note>
          <note type="speaker">
            Anf. 50 Kulturminister LENA ADELSOHN LILJEROTH (m):
          </note>
          <note>
            Herr talman! Det är riktigt att den här undersökningen har kommit,
            och den handlar om 2007. Det är en sammanställning av de inkomster
            som konstnärer hade för tre år sedan. I huvudsak handlar detta
            alltså om vad som skedde under den förra regeringens politik.
            Men jag kan i alla fall glädja Siv Holma hoppas jag genom att
            berätta en del av det som vi faktiskt har gjort.
          </note>
          <note>
            Eftersom konstnärer är en lågavlönad grupp och det är inte unikt
            för Sverige; så ser det ut i hela världen är det också rätt viktigt
            att man får behålla så mycket som möjligt av den lön man har.
            Sänkta skatter är betydelsefullt även för konstnärer. Vi har förbättrat
            visningsersättningen, vilket har varit ett starkt önskemål från
            konstnärernas sida. Vi har också ett ökat tryck på entreprenörskap
            i de konstnärliga utbildningarna, vilket faktiskt är nödvändigt
            om man ska kunna försörja sig som konstnär. Lösningen är ju inte
            att det blir färre utbildningsplatser utan att man ger fler möjlighet
            att verka.
          </note>
          <note type="speaker">
            Anf. 51 SIV HOLMA (v):
          </note>
          <note>
            Herr talman! Jag förstår inte varför man ska försöka slå blå
            dunster i ögonen på människor när det gäller de här skattesänkningarna.
            De med de lägsta inkomsterna har fått minst, och de grupper vi
            pratar om kan jag tänka mig har fått oerhört lite.
          </note>
          <note>
            Vi vet sedan tidigare att konstnärerna har otryggare inkomster
            och arbetsmarknadssituation. När det gäller trygghetssystemen
            har kulturministern varit med om att besluta om ytterligare försämringar,
            som exempelvis hårdare kvalifikationsvillkor, vilket i sin tur
            ställt konstnärsgrupper i totalt utanförskap. Är verkligen kulturministern
            nöjd med de här tingens ordning?
          </note>
          <note>
            Vi vet att konstnärerna själva vill ha en stödform eller en ersättningsform
            som är både pensionsgrundande och sjukförsäkringsgrundande. Nu
            har de oerhört dåliga villkor. De hade hoppats att det när kulturministern
            tillträdde sin post skulle bli förändringar, men det blev nada
            .
          </note>
          <note type="speaker">
            Anf. 52 Kulturminister LENA ADELSOHN LILJEROTH (m):
          </note>
          <note>
            Herr talman! Jag vet att Siv Holma har inställningen att man
            ska ha höga skatter och i stället dela ut bidrag. Vi har en annan
            linje. Konstnärerna har fått lägre skatter.
          </note>
          <note>
            Viktigare är, som också anknyter till den fråga som din kollega
            Leif Pagrotsky ställde, att människor har råd att investera i
            konst, har råd att köpa tavlor. Det kan man inte göra om man är
            högt beskattad.
          </note>
          <note>
            Skapande skola infördes för 200 år sedan. År 2008, året efter
            det Siv Holma nu refererar till, fick 600 kulturskapare jobb via
            Skapande skola. Den bygger vi nu ut till elever i fyran, femman
            och sexan genom att eleverna får möta mer professionell konst
            och att konstnärerna får arbete.
          </note>
          <note>
            Sedan kommer mycket annat. Kultur i vården tycker jag är ett
            spännande framtidsområde som kommer att innebära dels bättre hälsa,
            dels också mer jobb till de kulturskapare som vi värnar så starkt.
          </note>
          <note>
            Investeringar i infrastruktur
          </note>
          <note type="speaker">
            Anf. 53 GUNNAR ANDRÉN (fp):
          </note>
          <note>
            Herr talman! Jag har en fråga som är riktad till statsrådet Torstensson.
          </note>
          <note>
            Som vi alla väl vet beslutade 1853 års riksdag att göra en mycket
            kraftig investering i infrastruktur. Det var statsrådet Borgs
            företrädare herr Gripenstedt som beslutade detta.
          </note>
          <note>
            Jag lade märke till att det häromdagen kom en proposition till
            riksdagen som omfattade ungefär 500 miljarder till spår och vägar.
            Samtidigt kunde jag inte låta bli att lägga märke till att det
            några dagar senare kom ett ännu bättre förslag, nämligen på ytterligare
            120 miljarder kronor.
          </note>
          <note>
            Min fråga är därför: Varför har regeringen lagt sig på den här
            nivån och inte satsat på ännu mer spår och vägar, som andra partier
            anser sig ha råd med?
          </note>
          <note type="speaker">
            Anf. 54 Statsrådet ÅSA TORSTENSSON (c):
          </note>
          <note>
            Herr talman! Tack för den frågan! Som sagt var kommer vi att
            investera gigantiska 497 miljarder fram till 2021 i vägar och
            järnvägar. Det är finansierade projekt i mycket tydlig samverkan
            med regioner och kommuner allt annat än traditionella rödgröna
            luftslott som inte är finansierade, eller också, som i det fall
            som Gunnar Andrén ställde frågan om, lånar man pengar och skickar
            fakturan till nästa generation.
          </note>
          <note>
            I de investeringar som vi nu gör lägger vi 56 procent på nyinvesteringar
            i järnvägar. Vi satsar på stora investeringar, för kollektivtrafiken
            är beroende av järnvägsinfrastruktur i de större städerna. Det
            skapar möjlighet att ha bra pendling och bra kollektivtrafik i
            de stora städerna, men också väldigt bra möjligheter att pendla
            från större regioner.
          </note>
          <note type="speaker">
            Anf. 55 GUNNAR ANDRÉN (fp):
          </note>
          <note>
            Herr talman! Jag tycker att det är riktigt att man diskuterar
            vad regeringen säger. Jag skulle ändå vilja fråga utifrån de investeringar
            som har föreslagits från oppositionens sida: Varför har denna
            regering valt bort till exempel höghastighetståg? Det är många
            som anser att det är en väldigt klok investering.
          </note>
          <note type="speaker">
            Anf. 56 Statsrådet ÅSA TORSTENSSON (c):
          </note>
          <note>
            Herr talman! Låt mig trots allt börja med vad det var för luftslott
            och kvarglömda spadar som kommunikationsministrar och infrastrukturministrar
            från tidigare rödgrönt stödda regeringar lämnade efter sig. Runt
            omkring i landet vet alla som är beroende av att järnvägen ska
            fungera och att vägar ska fungera att man inte snuttifierar byggen,
            utan man skapar möjligheter och finansiering för att detta ska
            kunna genomföras.
          </note>
          <note>
            Den här regeringen väljer att på allvar skapa förutsättningar
            för att just gå vidare och analysera hur en höghastighetsbana
            kan se ut i stråk i Sverige av den anledningen att höghastighetsbanor
            är oerhört stora investeringar. Det är oerhört många miljarder
            det handlar om, och det påverkar strukturen i hela Sverige. Naturligtvis
            måste detta vara finansierat. Vi måste veta vem som finansierar
            och i så fall också veta var stråket ska gå någonstans.
          </note>
          <note>
            Transportpolitiken
          </note>
          <note type="speaker">
            Anf. 57 LAGE RAHM (mp):
          </note>
          <note>
            Herr talman! Jag vill börja med att säga att jag hoppas att vi
            alla i den här kammaren ser att vi har stora förändringar framför
            oss i världen, där Sverige är en del, när det gäller till exempel
            klimatförändringarna. Där måste vi ta en aktiv del. Då är det
            oerhört viktigt att de transporter som utförs görs på ett miljövänligt
            sätt.
          </note>
          <note>
            Jag, som bor i Göteborg och tågpendlar till Stockholm, undrar
            hur regeringen ser på det här området. Jag har med fasa hört infrastrukturministern
            ifrågasätta pendlandet från Göteborg med ord som: Vad ska göteborgare
            göra i Borås? Då undrar jag ju: Är det så att det här är ett uttryck
            för regeringens ovilja att man ska pendla från Göteborg, att det
            är något fel att pendla till Borås, att man inte ska pendla till
            mindre orter eller att det är fel att pendla med tåg?
          </note>
          <note type="speaker">
            Anf. 58 Statsrådet ÅSA TORSTENSSON (c):
          </note>
          <note>
            Herr talman! Jag ska börja med att tacka för frågan av den anledningen
            att jag nu kan säga att för första gången levererar en regering
            en sammanhållen transportpolitik för hela landet. Vi glömmer inte
            spadar efter oss. Vi bygger inte luftslott. Vi knyter ihop landet,
            vilket betyder att vi utformar det största investeringspaketet
            i Västsverige som någonsin har gjorts, med starkt fokus på kollektivtrafik
            och att skapa en rundare region med en investering i Västlänken,
            som är den stora viktiga delen för att skapa en modern järnvägsinfrastruktur.
          </note>
          <note>
            Vi knyter ihop järnvägsstråken längs västkusten, vilket tidigare
            regeringar har struntat i. Äntligen skapar vi en helhet så att
            Varberg kan finnas med i en modern järnvägsinfrastruktur på västkusten.
            Den snuttifiering som det rödgröna alternativet har valt att göra
            med höghastighetståg betyder inget annat än att man skjuter allt
            i sank.
          </note>
          <note type="speaker">
            Anf. 59 LAGE RAHM (mp):
          </note>
          <note>
            Herr talman! Jag hade tänkt säga tack för svaret, men jag fick
            över huvud taget inget svar på min fråga. Jag fick en uppräkning
            av det som regeringen vill göra, där man utelämnade att den största
            delen av den transportsatsning som regeringen gör läggs på vägtrafik
            och vägar. En mindre del lägger man på tåg och kollektivtrafik.
            Det tycker jag är värt att komma ihåg. Det rödgröna förslaget
            är en annan sak.
          </note>
          <note>
            Jag vill ändå återvända till det som faktiskt var min fråga.
            Jag undrar hur regeringen ser på pendlingen. Är det så att det
            är fel att pendla i Sveriges tredje största pendlingsområde? Är
            det problematiskt? Man ska inte pendla till små orter, för där
            ska det inte finnas något arbete, eller vad är Centerpartiets
            och regeringens åsikt i frågorna kring pendling?
          </note>
          <note type="speaker">
            Anf. 60 Statsrådet ÅSA TORSTENSSON (c):
          </note>
          <note>
            Herr talman! Tack för frågan, Lage Rahm! Jag upprepar, den här
            regeringen skapar just möjligheter för ett ökat boende varhelst
            man önskar. Till skillnad mot vad Miljöpartiet vill kan man också
            skapa möjligheter genom att bygga både väg och järnväg och skapa
            förutsättningar för buss och tåg så att människor just kan pendla.
          </note>
          <note>
            Ska vi vara ärliga också, Lage Rahm, är det lämpligt att man
            läser innantill. Den här regeringen lägger 56 procent på nyinvesteringar
            i järnväg. Den här regeringen har till skillnad mot det rödgröna
            alternativet prioriterat drift och underhåll. Vi håller inte på
            med luftslott. Vi lägger pengar på drift och underhåll, och vi
            har gjort det i varje budget. Vi har tillfört våra banor ökade
            resurser på 38 procent. Det behövs mer, och därför har vi också
            nyinvesteringar i till exempel signalsystem. Det är oerhört viktigt
            för pendlare att det fungerar.
          </note>
          <note>
            Fallet Dawit Isaak
          </note>
          <note type="speaker">
            Anf. 61 LENNART SACRÉDEUS (kd):
          </note>
          <note>
            Herr talman! Jag har en fråga till utrikesminister Carl Bildt.
          </note>
          <note>
            I måndags markerades pressfrihetens dag. Det är nu åtta år sedan
            den svenske och eritreanske medborgaren och journalisten Dawit
            Isaak greps i Eritrea. I skuggan av de hemska händelserna den
            11 september 2001 satte Eritreas president Afewerki stopp för
            all kritik av det nyligen befriade landets ledning. Samtidigt
            som den fria pressen stängdes fängslades utan rättegång statstjänstemän,
            politiker och elva journalister, bland dem svensken Dawit Isaak,
            delägare till och verksam vid tidningen Setit.
          </note>
          <note>
            Nyligen intervjuades den avhoppade fångvaktaren Eyob Bahta Habtemariam
            i TV8 och talade om att Dawit Isaak och hans medfångar är fastkedjade
            till händer och fötter under större delen av dygnet. Ingen i fängelset
            ges några möjligheter att komma utomhus.
          </note>
          <note>
            Min fråga till utrikesministern är: Vilka åtgärder kan vi vidta
            från Sveriges och EU:s sida för att rädda livet på en svensk medborgare?
          </note>
          <note type="speaker">
            Anf. 62 Utrikesminister CARL BILDT (m):
          </note>
          <note>
            Herr talman! Jag har svarat på denna fråga åtskilliga gånger
            tidigare, och jag upprepar i stort sett samma svar.
          </note>
          <note>
            Vi vänder på varje sten som går att vända på i denna fråga. Jag
            kommenterar inte enstaka uppgifter, men jag kan säga att jag ännu
            icke i den offentliga debatten, i medierna eller när det gäller
            idéer och uppslag har tagit del av någon information, någon idé
            eller något uppslag som vi inte redan tagit del av, redan prövat
            eller redan gjort.
          </note>
          <note type="speaker">
            Anf. 63 LENNART SACRÉDEUS (kd):
          </note>
          <note>
            Herr talman! Jag vill tacka för svaret. Utrikesministern säger
            att alla idéer är prövade. Men de senaste uppgifterna vi har fått
            tyder på att det inte bara handlar om att Dawit Isaak ska komma
            ut ur fängelset eller åtminstone få en rättvis rättegång. Det
            handlar om hans liv, att han är hotad till livet utifrån de vidriga
            omständigheter som råder i fängelset.
          </note>
          <note>
            Min tidigare kollega Europaparlamentarikern Olle Schmidt skrev
            en debattartikel i Expressen den 4 maj där han bad uppenbarligen
            en sten som utrikesministern och regeringen redan har prövat att
            man skulle agera vad gäller EU:s bistånd. Är den stenen flyttad
            på och prövad för gott? Eller är inte detta ett språk som Eritrea
            skulle kunna förstå?
          </note>
          <note>
            Jag vill allra sist nämna ett hemskt fall som handlar om en annan
            svensk-eritrean, från Uppsala, Kefle Jesus. Efter tre år i fängelse
            avled han. Många engagerade sig för hans fall. Dawit Isaaks öde
            får inte beseglas på samma grymma sätt.
          </note>
          <note type="speaker">
            Anf. 64 Utrikesminister CARL BILDT (m):
          </note>
          <note>
            Herr talman! På den konkreta frågan vill jag bara säga att den
            stenen är vänd på och prövad.
          </note>
          <note>
            Dawit Isaak och biståndet till Eritrea
          </note>
          <note type="speaker">
            Anf. 65 HILLEVI LARSSON (s):
          </note>
          <note>
            Herr talman! Jag vill vända mig till biståndsminister Gunilla
            Carlsson, och det gäller samma ämne, Dawit Isaak.
          </note>
          <note>
            Det finns en del frågetecken kring EU:s bistånd till Eritrea.
            Om Eritrea hämtar ut allt som de är berättigade till motsvarar
            det 3 miljarder svenska kronor. Det är rätt mycket pengar. Det
            här ska gå till folket och får inte användas av regimen. Men det
            finns frågetecken kring hur biståndet används, om det verkligen
            är NGO:er, organisationer i Eritrea, som fördelar detta bistånd.
          </note>
          <note>
            Jag undrar om man åtminstone inte skulle kunna sätta i gång en
            kontroll av biståndet för att se om det går rätt till. I dag är
            biståndet helt ovillkorat, och det känns inte rimligt när det
            är en sådan här diktatur och förtryckarregim, som dessutom har
            en svensk medborgare i ett dödsläger. Min fråga till Gunilla Carlsson
            är därför: Kan man inte ta en lite närmare titt på biståndet?
          </note>
          <note type="speaker">
            Anf. 66 Statsrådet GUNILLA CARLSSON (m):
          </note>
          <note>
            Herr talman! Det är just vad vi har ägnat oss åt över lag, att
            ta en närmare titt på biståndet, att skapa ordning och reda och
            att se till att vi har en politikförnyelse som väver ihop hur
            man kan skapa bättre utveckling i världen. Hur kanaliseras biståndet?
            Hur har vi bättre kontroll på att det verkligen når fram till
            de fattiga människorna?
          </note>
          <note>
            Det gäller naturligtvis både Sveriges eget bilaterala bistånd
            och olika multilaterala forum, däribland Europeiska unionen. De
            krav vi ställer här hemma ställer vi naturligtvis också på EU.
            Men det tar tid att förändra. Efter 40 år av slapphänthet med
            skattebetalarnas pengar och kanske inte en vana att följa upp
            biståndet tar det lite tid att få det här på plats.
          </note>
          <note>
            Det vi nu försöker, bland annat i fallet Eritrea och EU:s bistånd,
            är att skapa så rimliga uppföljningsvillkor som möjligt. När vi
            har diskuterat detta och inte kunnat stoppa biståndet har vi i
            stället sett till att det finns uppföljningsklausuler och mer
            ordning och reda i EU. Men det tar tid att förändra, och därför
            behöver vi flera år för detta.
          </note>
          <note type="speaker">
            Anf. 67 HILLEVI LARSSON (s):
          </note>
          <note>
            Herr talman! Problemet i det här fallet är att det inte finns
            så mycket tid. I det dödsläger där Dawit Isaak sitter har nästan
            hälften dött. Av 35 personer är 15 redan döda. Det är en uttänkt
            strategi, att man helt enkelt svälter ut fångarna, och dör de
            inte av svält dör de av infektioner. Frågan är hur länge Dawit
            Isaak lever, och därför tycker jag att det här inte får dra ut
            så långt på tiden som flera år.
          </note>
          <note>
            Det finns andra exempel, som när Hamas tog makten i Palestina
            genom ett demokratiskt val. Då frös man biståndet, och det fick
            långtgående konsekvenser för folket, som svalt. Jag tycker i och
            för sig att det var fel att man gjorde på det sättet. Men det
            är märkligt att det är så omöjligt att villkora ett bistånd i
            detta fall när det pågår ett så oerhört förtryck i Eritrea. Det
            finns också affärsintressen från Europa där.
          </note>
          <note type="speaker">
            Anf. 68 Statsrådet GUNILLA CARLSSON (m):
          </note>
          <note>
            Herr talman! Vi har ägnat snart fyra år åt att försöka få in
            mer av respekt för mänskliga rättigheter och demokratisering i
            Sveriges och EU:s bistånd. Det tar tid. Det handlar också om att
            vi ska kunna se vilka standarder vi sätter upp för det här.
          </note>
          <note>
            Mycket av det bistånd som vi ger till olika krishärdar i världen
            beror på att det finns förtryck och vanstyre. Sverige ger inte
            så mycket bistånd till så många demokratier. Det är därför det
            är viktigt att vi sätter friheten och de mänskliga rättigheterna
            främst i vårt engagemang och driver de frågorna. Men jag vill
            poängtera det jag sade igen: Det här kan vi inte lösa omedelbart.
          </note>
          <note>
            Det är inte heller så att Eritreas lidande befolkning kan gå
            miste om en massa humanitärt stöd nu. Vad gäller EU-biståndet
            har vi försökt påverka så att EU ska föra en tuffare dialog och
            att vi ska använda den kontaktyta som biståndet utgör för att
            bland annat påtala alla de extrema övergrepp mot mänskliga rättigheter
            som sker i Eritrea, inklusive att föra en dialog om Dawit Isaak.
          </note>
          <note>
            De ekonomiska klyftorna
          </note>
          <note type="speaker">
            Anf. 69 MONICA GREEN (s):
          </note>
          <note>
            Herr talman! Jag har en fråga till Anders Borg.
          </note>
          <note>
            Den här regeringen är ju känd för att säga en sak men göra en
            annan. Att till exempel minska arbetslösheten leder i praktiken
            till högre arbetslöshet. Att minska utanförskapet har i praktiken
            lett till fler utanförskap.
          </note>
          <note>
            När det gäller minskade klyftor brukar Anders Borg brukar säga
            att det är viktigt att hålla ihop grupperna. Ändå leder hans politik
            till att klyftorna ökar vid varje tillfälle som man lägger en
            budget. Med den senaste budgeten, om man lägger ihop de reformer
            och de gigantiska skattesänkningar som ni gör, visar det sig att
            1 procent av befolkningen har fått 25 procent av hela reformutrymmet,
            eller nästan lika mycket som 25 procent av folket tillsammans.
            Ni ökar klyftorna vid varje tillfälle som ni har möjlighet i stället
            för att minska dem. Varför gör ni så, Anders Borg?
          </note>
          <note type="speaker">
            Anf. 70 Finansminister ANDERS BORG (m):
          </note>
          <note>
            Herr talman! Skälet till att vi vill minska skillnaderna, för
            att vi vill ha ett samhälle som hänger ihop, är att vi bygger
            ett sådant samhälle när vi bygger ett samhälle för full sysselsättning.
            Det är då vi har råd med pensioner, och det är då vi har råd med
            välfärd. Det bygger vi genom att återupprätta arbetslinjen, genom
            att det lönar sig att arbeta och genom att fler vill anställa.
          </note>
          <note>
            Det är därför Sverige tillsammans med de andra nordeuropeiska
            länderna nu tar sig ur krisen med en arbetsmarknad i bättre skick
            än de flesta andra länder. Det är därför vi redan nu kan se en
            arbetslöshet som börjar plana ut och en sysselsättning som ligger
            så mycket starkare än 2006. Det är därför vi har en politik som
            tar oss tillbaka till full sysselsättning.
          </note>
          <note>
            Problemet är det som är alternativet, det rödgröna alternativet.
            Skiljelinjen går inte längre vid jobbskatteavdraget det är Monica
            Green och jag numera överens om utan det är straffbeskattningen
            på bensinen, på kilometrarna och på ungdomarna, som kommer att
            lägga en kostnadsslägga på svensk ekonomi och trycka ut människor
            från arbetsmarknaden och dämpa återhämtningen. Det är det som
            är den tragiska hotbilden och som i grunden skulle bygga ett orättvist
            samhälle.
          </note>
          <note type="speaker">
            Anf. 71 MONICA GREEN (s):
          </note>
          <note>
            Herr talman! Jag tror inte att Anders Borg själv tror på det
            där, när han nu försöker påstå någonting som inte är sant och
            försöker upprepa det för att det ska gå in. Anders Borg vet ju
            att vi sätter jobben först, att vi satsar på kommunerna, på välfärden
            och på utbildning för de ungdomar som inte har utbildning. Det
            där vet Anders Borg, men han försöker ge sken av något annat.
          </note>
          <note>
            I stället har Anders Borgs politik lett till ökade klyftor. Han
            påstår att han har en jobblinje, men för varje gång han läger
            en budget ökar arbetslösheten. Utanförskapet ökar och klyftorna
            ökar.
          </note>
          <note>
            Den procent av befolkningen som är allra rikast har fått lika
            mycket som 25 procent av resten av befolkningen. Är det verkligen
            rättvist? Det ökar klyftorna ännu mer.
          </note>
          <note>
            Du påstår att du har en jobbpolitik, men den leder till ökad
            arbetslöshet och fler i utanförskap. Det håller inte, Anders Borg.
          </note>
          <note type="speaker">
            Anf. 72 Finansminister ANDERS BORG (m):
          </note>
          <note>
            Herr talman! Låt oss börja med att konstatera att jag och Monica
            Green i långa stycken är överens om jobbskatteavdraget.
          </note>
          <note>
            Problemet är att en Ica Maxibutik med ett fyrtiotal ungdomar
            anställda får en räkning på 1,2 miljoner från Monica Green om
            vi får en rödgrön regering. En åkare med fyra lastbilar får en
            räkning på 1,41,5 miljoner. Det är ett exempel från Värmland som
            jag hörde häromdagen. Hos en företagare i RUT-sektorn med ett
            tjugotal anställda försvinner alla när räkningen kommer från Green.
          </note>
          <note>
            Green och De rödgröna vill lägga alla pengar på bidragssystem.
            Pengarna ska tas genom en kostnadschock. Den kostnadschocken består
            i en massiv höjning på 10 miljarder för unga och en massiv höjning
            av transport- och energiskatterna för basindustrin. Det höjer
            lönerna och lönekostnaderna. Det slår ut jobb. Det dämpar återhämtningen.
            Det driver upp priserna. Det urholkar köpkraften. Det lämnar över
            3 miljoner förlorare efter sig, nämligen alla de som sätter sig
            i bilen och åker till jobbet varje morgon.
          </note>
          <note>
            Arbetet mot idrottshuliganer
          </note>
          <note type="speaker">
            Anf. 73 GÖRAN MONTAN (m):
          </note>
          <note>
            Herr talman! Jag har en fråga till idrottsminister Lena Adelsohn
            Liljeroth.
          </note>
          <note>
            Det är underbart att se vilket härligt väder vi har. Våren har
            äntligen kommit och det betyder till mångas glädje att fotbollssäsongen
            har sparkat i gång. Det finns tyvärr smolk i glädjebägaren i form
            av fotbollens fula svans: huliganerna. Det är otillständigt att
            några få ska förstöra en underbar idrottsupplevelse för så många.
          </note>
          <note>
            Det arbetas intensivt på många håll i samhället för att man ska
            försöka komma till rätta med det problemet, men det tycks inte
            ha hjälpt än så länge. Det handlar inte bara om våld och vandalisering
            utan också om framtiden för många unga människor som luras in
            på den våldsamma banan.
          </note>
          <note>
            Min fråga till idrottsministern är: Vad har regeringen gjort
            för att hejda denna sorgliga utveckling?
          </note>
          <note type="speaker">
            Anf. 74 Kulturminister LENA ADELSOHN LILJEROTH (m):
          </note>
          <note>
            Herr talman! Det är riktigt att fotboll är vår största sport.
          </note>
          <note>
            Som svar på frågan vad vi har gjort kan jag säga att redan efter
            något halvår kallade justitieminister Beatrice Ask och jag de
            organisationer som är engagerade inklusive polis och många andra
            till ett möte för att se vad vi kunde göra.
          </note>
          <note>
            Det fanns önskemål om att skärpa tillträdeslagen. Det har vi
            gjort.
          </note>
          <note>
            Vi hade ett uppföljande möte året därpå då det hade kommit en
            rapport från Brå som visade att det fortfarande fanns problem
            inom fotbollen. Det handlade om att mycket våld sker vid annan
            tid och att man skulle kunna lägga speltiderna annorlunda och
            ha fler kringarrangemang och ett ökat samarbete. Det har man fått
            till stånd på flera håll, bland annat i Stockholm där landshövdingen
            under ett års tid har arbetat med många olika parter och lagt
            fram en handlingsplan.
          </note>
          <note>
            Det kommer inte att lösa alla problem, men det kommer att innebära
            att det blir bättre. Klubbarna har fått ett större ansvar, och
            de tar också ett större ansvar.
          </note>
          <note type="speaker">
            Anf. 75 GÖRAN MONTAN (m):
          </note>
          <note>
            Herr talman! Tack för svaret.
          </note>
          <note>
            Det finns också andra som ideellt lägger ned mycket tid och kraft
            på att försöka lösa det här problemet från sin aspekt. Det är
            naturligtvis fotbollsklubbarna själva och alla som är sysselsatta
            där. Det är också Fotbollsalliansen, den nya stiftelsen, som lägger
            ned väldigt mycket tid.
          </note>
          <note>
            Det handlar inte bara om brist på pengar för organisationerna
            utan också om hur man kan uppmuntra dem och få ännu fler människor
            engagerade i de här frågorna.
          </note>
          <note>
            Har idrottsministern möjligtvis ett svar på hur vi skulle kunna
            stödja det arbetet?
          </note>
          <note type="speaker">
            Anf. 76 Kulturminister LENA ADELSOHN LILJEROTH (m):
          </note>
          <note>
            Herr talman! Jag är, med mina rötter i frivilligrörelsen, väl
            medveten om att man inte kan arbeta enbart repressivt, man måste
            också arbeta med de goda verktyg som finns.
          </note>
          <note>
            Göran Montan nämnde Fotbollsalliansen. Via bland annat Fryshuset
            går olika klubbar tillsammans ut till skolorna och visar att man
            kan vara vänner utanför planen. Huliganpäron är en organisation
            som jag har haft kontakt med. Där talar man mycket om vikten av
            att stötta föräldrarna vid sidan av planen men också på planen.
            Det är också en grupp som är involverad i handlingsplanen.
          </note>
          <note>
            Man kan göra mycket och mycket görs. Jag är intresserad av det
            man kan få i gång omkring själva matcherna. Trots allt dras huliganerna
            till matcherna. Nu har man möjlighet att stänga av och man har
            fått bättre kameror. Att man har lyckats lösa sekretessproblemen
            mellan klubbarna, länsstyrelsen och polisen samt att åklagarna
            är med har inneburit en hel del.
          </note>
          <note>
            Man ska kunna gå på fotboll och man ska kunna ha kul när man
            går dit.
          </note>
          <note>
            EU-lån till kärnreaktor i Bulgarien
          </note>
          <note type="speaker">
            Anf. 77 JAN LINDHOLM (mp):
          </note>
          <note>
            Herr talman! Trots att finansminister Borg inte har svarat på
            någon av de frågor han har fått har jag ännu en fråga till finansministern.
          </note>
          <note>
            Med anledning av den ansträngda ekonomiska situationen i flera
            av EU:s medlemsländer och den instabilitet som det tycks innebära
            på många sätt är jag intresserad av att höra hur den svenska regeringen
            ser på en del rätt nya och riskfyllda åtaganden från EU:s sida.
          </note>
          <note>
            Jag syftar på att den europeiska investeringsbanken står i beredskap
            att med stöd från kommissionen ge väldigt stora lån till bygget
            av ett nytt kärnkraftverk i Bulgarien.
          </note>
          <note>
            Min fråga lyder: Anser den svenska regeringen att det är lämpligt
            att Bulgarien löser sina energiförsörjningsproblem med hjälp av
            ny kärnkraft? Är kärnkraft över huvud taget rätt val under rådande
            omständigheter?
          </note>
          <note type="speaker">
            Anf. 78 Finansminister ANDERS BORG (m):
          </note>
          <note>
            Herr talman! Vi har ju ett besvärligt läge i den grekiska ekonomin.
            Att den tynger finansmarknaden i hela Europa är alldeles tydligt.
            Det gör att vi har en situation som i detta avseende och innan
            detta är löst ter sig som mer osäker.
          </note>
          <note>
            Det understryker vikten av det europeiska samarbetet. Det understryker
            vikten av att vi med gemensamma tag försöker återställa ordning
            och stabilitet.
          </note>
          <note>
            När det gäller EIB:s upplåning och Bulgarien måste det rimligen
            vara en fråga där Bulgarien har rätten att fatta besluten. Vi
            har en gemensam europeisk investeringsbank för att klara av långsiktiga
            investeringar som medlemsländerna har behov av att genomföra.
            Vi har själva dragit nytta av det när det gäller fordonsindustrin.
          </note>
          <note>
            Det måste naturligtvis vara ett beslut för Bulgarien huruvida
            man vill investera i ett nytt kärnkraftverk eller inte. Anser
            man att det är en dålig idé ska debatten naturligtvis i första
            hand föras i Bulgarien. Sverige har ju ingen anledning att lägga
            sig i ett annat lands energiförsörjning.
          </note>
          <note type="speaker">
            Anf. 79 JAN LINDHOLM (mp):
          </note>
          <note>
            Herr talman! Den tänkta kärnreaktorn byggs i ett område som är
            seismiskt ganska instabilt.
          </note>
          <note>
            I Bulgarien har man ju problem med korruption. Bulgariens motsvarighet
            till Strålsäkerhetsmyndigheten har inför EU-kommissionen tydligt
            förklarat att det här projektet är en av de största källorna till
            korruption i Bulgarien.
          </note>
          <note>
            Jag undrar om inte regeringen ändå borde ha en uppfattning i
            en fråga där vi genom vårt medlemskap i EU har moralisk skyldighet
            att försöka bidra till att EU:s resurser inte hamnar i korruption.
          </note>
          <note>
            Det här är faktiskt första gången som ett dotterbolag till Gazprom
            kommer att kunna bygga en reaktor inom EU:s område vilket är anmärkningsvärt.
          </note>
          <note type="speaker">
            Anf. 80 Finansminister ANDERS BORG (m):
          </note>
          <note>
            Herr talman! EIB:s verksamhet drivs enligt strikta riktlinjer
            för vilket risktagande man kan göra, hur det påverkar bankens
            upplåning och vilka projekt som ska värderas. De värderas utifrån
            finansieringskriterier, bärkraftighet och de mål banken har att
            bidra till hållbar utveckling i Europa etcetera.
          </note>
          <note>
            Vi kan inte från svensk sida sätta oss till doms över enskilda
            projekt. Jag har naturligtvis ingen som helst information om ett
            enskilt kärnkraftprojekt i Bulgarien. Det ligger inte på mig som
            finansminister att ha sådan information. Det måste vara ett beslut
            och en diskussion som i första hand ska ske i Bulgarien.
          </note>
          <note>
            Vi ska naturligtvis ställa krav på EIB och andra EU-myndigheter
            att bekämpa korruption och förhindra att man missbrukar EU:s medel.
            Det är inte en rimlig hållning att vi ska ha subsidiaritet där
            beslut fattas i varje land om de frågor som rör dem och vi sedan
            säger att vi ska ha rätt att överpröva Bulgariens beslut om sin
            energiförsörjning.
          </note>
          <note>
            Transporternas betydelse för näringslivet
          </note>
          <note type="speaker">
            Anf. 81 HANS OLSSON (s):
          </note>
          <note>
            Herr talman! Min fråga går till infrastrukturministern. Eftersom
            jag är från Borås kan infrastrukturministern förstå vad det handlar
            om.
          </note>
          <note>
            Det var när vi från De rödgröna ville modernisera och bygga höghastighetsbanor
            för tåg, bland annat från Göteborg till Borås eller från Borås
            till Göteborg, som infrastrukturministern myntade de bevingade
            orden: Vad ska göteborgarna göra i Borås?
          </note>
          <note>
            I går besökte infrastrukturministern Borås. Hon fick då en fråga
            från TT: Hur känns det då att besöka Borås? Då svarade infrastrukturministern:
            Känns väl bra. Jag fick en inbjudan av kommunstyrelsens ordförande
            och då måste man ju åka dit och få lite information om företagens
            behov av transporter. Det sade Åsa Torstensson.
          </note>
          <note>
            Då har jag en fråga till statsrådet. Har infrastrukturministern,
            efter besöket i Borås, förstått vikten av transporter för näringslivets
            utveckling?
          </note>
          <note type="speaker">
            Anf. 82 Statsrådet ÅSA TORSTENSSON (c):
          </note>
          <note>
            Herr talman! Jag kan passa på att hälsa från Borås. Det är en
            välmående kommun som styrs av Alliansen och som har bra förutsättningar
            på arbetsmarknaden och bra företagsklimat, vilket naturligtvis
            gör att man har ett väldigt stort behov av bra och effektiva transporter.
          </note>
          <note>
            Poängen med ett nytt arbetssätt som regeringen har valt är att
            man involverar regioner och involverar näringslivet och därmed
            också gör rätt saker, allt i syfte att ha fokus på den globala
            verksamheten, som till exempel finns i Borås, som har ett oerhört
            starkt behov av sjötransporter likaväl som järnvägstransporter
            och goda hamnförutsättningar, till exempel i Göteborgs hamn. Därför
            har näringslivet pekat ut två viktiga flaskhalsar att åtgärda.
            Det handlar om Göteborgs hamn, om till-och-från-situationen i
            Göteborgs hamn och om dubbelspår söder om Hallsberg.
          </note>
          <note type="speaker">
            Anf. 83 HANS OLSSON (s):
          </note>
          <note>
            Herr talman! Ja, det är riktigt att Borås styrs av Alliansen.
            Problemet för infrastrukturministern är att hon är i otakt med
            den lokala alliansen. Låt mig läsa på insändarsidan i Borås Tidning
            det är alltså en tidning från Borås från i måndags! Infrastrukturministern
            tillhör ju Centerpartiet. Och i insändaren står det så här: Centerpartiet
            i Sjuhärad har varit drivande kring frågan om Götalandsbanan i
            många år. Den är en viktig tillväxtfaktor för hela Sjuhäradsbygden.
            Vi anser att banan ska byggas i sin helhet och nu kommer det men
            med början av etappen GöteborgBorås.
          </note>
          <note>
            Min fråga är: Har Centern en vad ska man säga? lokal uppfattning
            för hemmaopinionen och en uppfattning i regeringsställning som
            man hoppas att de på hemmafronten inte får reda på?
          </note>
          <note type="speaker">
            Anf. 84 Statsrådet ÅSA TORSTENSSON (c):
          </note>
          <note>
            Herr talman! Till skillnad från De rödgröna har vi skapat bra
            förutsättningar för att finansiera projekt. Det gör också att
            vi skapar en hållbarhet i genomförandet. Vi skapar inga luftslott
            eller luftlöften runt om i landet.
          </note>
          <note>
            Höghastighetsbanor handlar inte om 60 kilometer bana. När det
            gäller höghastighetsbanor är det, om man ska vara seriös, och
            det tror jag är oerhört avgörande, skattemedel vi pratar om för
            att skapa bra förutsättningar för persontransporter. De rödgröna
            har sagt att man ska ha alternativ till flyget. Vart tog det vägen?
            Det är väl inget alternativ till flyget?
          </note>
          <note>
            Återigen: Ni förfuskar viktiga infrastrukturutbyggnader. Jag
            hoppas att boråsarna både hör och ser vad det är för löften som
            De rödgröna återigen ger om vad som ska genomföras.
          </note>
          <note>
            Vi har tillräckliga erfarenheter Sverige över av att fylla igen
            svarta hål, att skapa förutsättningar och att knyta ihop viktig
            järnvägsinfrastruktur.
          </note>
          <note>
            Kontrollen över biståndsmedlen
          </note>
          <note type="speaker">
            Anf. 85 DÉSIRÉE PETHRUS ENGSTRÖM (kd):
          </note>
          <note>
            Herr talman! Jag har en fråga till biståndsminister Gunilla Carlsson.
          </note>
          <note>
            Förra veckan såg jag ett SVT-program, Dokument utifrån , som
            gjorde mig lite bekymrad över hur biståndsmedel används. Där visade
            man just hur biståndsmedel verkade försvinna in i statstjänstemännens
            fickor. Man såg stora och dyra villor, och uppenbarligen försvann
            biståndsmedel på outgrundliga vägar.
          </note>
          <note>
            Det var framför allt amerikanska biståndsmedel som lyftes fram
            här. Men journalisten letade efter 680 skolor som skulle ha byggts
            med hjälp av amerikanska biståndsmedel, och han kunde hitta en.
          </note>
          <note>
            Det gör mig lite förbryllad. Vilken kontroll har vi över biståndsmedlen?
            Jag tror att många med mig, efter det programmet, kände: Har Sverige
            kontroll över vilka biståndsmedel som kommer fram till Afghanistan?
            Kommer det till flickors skolor? Här satt flickor och frös, och
            de fick inte någon möjlighet att verkligen koncentrera sig på
            utbildningen.
          </note>
          <note>
            Jag tror att många med mig kände att vi måste få ett svar på
            frågan: Hur kontrollerar vi att svenska biståndsmedel hamnar i
            rätta fickor eller på rätt plats?
          </note>
          <note type="speaker">
            Anf. 86 Statsrådet GUNILLA CARLSSON (m):
          </note>
          <note>
            Herr talman! Det korta svaret är faktiskt: Nej, vi har inte tillräckligt
            god kontroll över de svenska biståndspengarna. Jag kan inte i
            dag berätta exakt vart pengarna går och, framför allt, vilka resultat
            de ger.
          </note>
          <note>
            Det är därför som jag har föresatt mig, på uppdrag av den borgerliga
            alliansen, att få en mycket bättre återkoppling av resultaten
            av våra ambitioner och ansträngningar på det här området. För
            det är viktigt att vi tar ett globalt ansvar men också att vi
            kan leverera resultat och göra skillnad.
          </note>
          <note>
            Det är därför som vi för första gången i biståndets 40-åriga
            historia återkommer till riksdagen med en resultatrapportering.
            Det är därför som vi i den borgerliga alliansregeringen nu vidtar
            ett aktivt arbete mot korruption. Vi inför en transparensgaranti
            i biståndet som ska underlätta för mottagarländer, svenska skattebetalare
            och medierna att följa pengarna. Detta gör vi för att vi ska kunna
            undvika den här typen av skandaler. De är alldeles för många.
            Det har funnits en alldeles för dålig kultur inom biståndet på
            det här området. Och det kommer att ta tid att räta upp det här.
          </note>
          <note type="speaker">
            Anf. 87 DÉSIRÉE PETHRUS ENGSTRÖM (kd):
          </note>
          <note>
            Herr talman! På tal om antikorruption kan jag berätta att programmet
            visade just att den här antikorruptionsenheten verkade vara nedlagd.
            Det var tomma lokaler, och han som tidigare hade lett detta hade
            varit dömd för droghandel i USA och så vidare. Det var ett väldigt
            graverande program, om det som uppgavs nu stämmer.
          </note>
          <note>
            Frågan man ställer sig är då: Vad gör regeringen för att det
            ska finnas en antikorruptionsenhet som fungerar i Afghanistan?
            Det är ju särskilt viktigt med tanke på den omfattande droghandeln
            i den här regionen, som förmodligen försvårar hela situationen
            för dem som vill göra rätt. Min fråga gäller alltså specifikt
            Afghanistan och antikorruptionsarbetet.
          </note>
          <note type="speaker">
            Anf. 88 Statsrådet GUNILLA CARLSSON (m):
          </note>
          <note>
            Herr talman! Jag vet att Désirée Pethrus Engström ställer den
            här frågan just för att det finns ett stort engagemang när det
            gäller att vi ska kunna ha bistånd, att vi ska kunna bry oss och
            att det spelar roll att vi bidrar till att bekämpa fattigdomen
            i världen. Det är en strategisk utmaning, men då måste vi också
            bli duktigare på att se till att använda biståndsmedel mer effektivt.
          </note>
          <note>
            Det är därför den borgerliga regeringen har tagit den här kampen
            på allvar. Korruption är verkligen någonting som motverkar demokratisering.
            Om vi blir duktigare på att se till att skapa bra strukturer,
            med bättre styrelseskick även i Afghanistan, blir det lättare
            inte bara för biståndsmedlen utan också för andra penningflöden.
            Därför måste biståndet också ta hjälp utifrån. Det handlar om
            att jobba mer med näringslivet men också om att vi ska bli duktigare
            på att följa pengarna, bygga bättre strukturer för ansvarsutkrävande
            och införa bättre insatser med ett aktivt antikorruptionsarbete.
          </note>
          <note>
            Jag kommer att återkomma till detta, eftersom det har varit försummat.
            Vi har nu jobbat med det under de senaste regeringsåren, men det
            återstår mycket att göra på det här området i Sverige och också
            multilateralt.
          </note>
          <note>
            Information om barn och trafik
          </note>
          <note type="speaker">
            Anf. 89 CHRISTINA AXELSSON (s):
          </note>
          <note>
            Herr talman! I måndags besökte jag Nybergskolan i Järfälla här
            i Stockholms län. Jag tittade naturligtvis lite extra på trafiksituationen
            runt skolan. Det ser väl ut som vid andra skolor i vårt län. En
            del föräldrar kommer och hämtar barn med bil samtidigt som andra
            äldre elever är ute och rasar och leker.
          </note>
          <note>
            Det skulle behövas mer information och mer opinion kring frågorna
            om barn och trafik. Men genom den moderatledda regeringens försorg
            har NTF, som tidigare arbetat väldigt hårt med de här frågorna,
            blivit väldigt vingklippt i och med att man har skurit ned det
            fasta organisationsbidraget.
          </note>
          <note>
            Min fråga går därför till Åsa Torstensson: Ser inte ministern
            behovet av agitation och information och upplysning till barn
            och föräldrar när det gäller just barn och trafik?
          </note>
          <note type="speaker">
            Anf. 90 Statsrådet ÅSA TORSTENSSON (c):
          </note>
          <note>
            Herr talman! Jag tackar Christina Axelsson för frågan. Det är
            oerhört viktigt med direktinformation och att möta trafikanter,
            unga som gamla. Jag ser en spirande utveckling på detta område.
            Jag har varit ute i Sverige och mött nya initiativ på ett sätt
            som är mycket stimulerande. Det är nya grupper som aldrig tidigare
            varit involverade eller ens fått lov att vara med. Bostadsrättsorganisationer
            och bostadsföreningar har engagerat sig i olika kommun- och stadsdelar
            allt i syfte att fånga upp unga och föräldrar som inte tidigare
            kunnat nås.
          </note>
          <note>
            Vi kan också se hur Caravan Club, äldre som är ute med sina husvagnar
            eller husbilar, engagerar sig på ett nytt sätt. Det är mycket
            spännande.
          </note>
          <note type="speaker">
            Anf. 91 CHRISTINA AXELSSON (s):
          </note>
          <note>
            Herr talman! Fler kockar har varit ett mantra under hela mandatperioden.
            Medborgarna har fått sleva i sig av den beska soppan. År 2008
            fick NTF ett fast organisationsbidrag på 25 miljoner genom Vägverket,
            men 2011 får man inte en krona eller inte en spänn som vi säger
            i Stockholms län.
          </note>
          <note>
            Uppriktigt sagt, Åsa Torstensson, tror du att trafiksäkerhet
            riktad mot barn och unga blir bättre för att någon ny aktör tar
            vid i stället för dem som verkligen har gjort sig ett namn och
            har stor kunskap på detta område? Måste inte ni i den moderatledda
            regeringen i er iver att skapa marknad på ställen där den inte
            finns också inse att det är viktigt att man har en folkbildning
            och aktörer som är vana att sköta den?
          </note>
          <note type="speaker">
            Anf. 92 Statsrådet ÅSA TORSTENSSON (c):
          </note>
          <note>
            Herr talman! Jag hoppas att Hem och Skola-föreningar, föräldraföreningar,
            motorcykelorganisationer och Cykelfrämjandet hör Christina Axelsson
            säga att de inte har kunskap om detta. Jag hoppas att de hör Socialdemokraterna
            agitera för att vi ska återgå till det gamla systemet. Jag vet
            att Christina Axelsson och Socialdemokraterna längtar tillbaka.
          </note>
          <note>
            Vi har de lägsta dödstalen sedan man började räkna. Vi har dock
            mycket kvar att göra, för det finns många oskyddade trafikanter.
            Trafiksäkerhetsfrågor är avgörande och viktiga. Vi plockar inte
            bort NTF:s engagemang, men vi skapar en mångfald av aktörer som
            når olika grupper och det har börjat spira och växa.
          </note>
          <note type="speaker">
            Anf. 93 FÖRSTE VICE TALMANNEN:
          </note>
          <note>
            Det var dagens sista svar. Jag ber att få tacka såväl statsråd
            som ledamöter för dagens frågestund som härmed är över.
          </note>
          <note>
            8 § Tillsyn av överförmyndarna
          </note>
          <note>
            Föredrogs
          </note>
          <note type="speaker">
            Anf. 94 FREDRIK LUNDH SAMMELI (s):
          </note>
          <note>
            Fru talman! De ska stödja de svagaste och hålla ordning på ekonomin
            för äldre, funktionshindrade och missbrukare. De är gode män och
            förvaltare, ett viktigt och inte alltid så lätt uppdrag som måste
            fungera. Tillsynen av denna verksamhet som länsstyrelserna ansvarar
            för får ännu en gång stark kritik i Riksrevisionens granskning,
            och genomgången vi fått i utskottet talar sitt tydliga språk.
            Mer måste göras. Verkligheten visar också att det måste ske nu.
          </note>
          <note>
            Överförmyndarnämnden godkände uttag på nära 2 000 kronor i månaden
            i fickpengar till Stig Öhman. Pengarna skulle till exempel gå
            till nya kläder. Men i 75-åringens garderob fanns bara slitna
            plagg damkoftor och barnkläder. Stig saknade kläder och skor.
            Personalen på hans äldreboende klagade på att han inte hade några
            pengar. Hans gode man påstod att Stig Öhman fick ett par tusen
            kronor i fickpengar varje månad. Pengar som ingen sett. Stig fick
            betala samtalen till en mobiltelefon, som han aldrig ägt. Telefonnumret
            går än i dag till den nu före detta gode mannen.
          </note>
          <note>
            Busschauffören Olle Bexelius hade det fattigt under sina sista
            år i livet. Vid begravningen på Skogskyrkogården i Boden låg han
            i en pappkista. Det skulle vara så billigt som möjligt, för det
            fanns enligt förvaltaren inte pengar så det täckte begravningen.
            Jag själv tänkte inte så mycket på just det. Det var ju fint ändå,
            med bårtäcke och blommor, säger dottern Lisa. Dagen innan begravningen
            satte förvaltaren in nära 60 000 kronor på Olles konto. Nu fanns
            det plötsligt kontanter i det utfattiga dödsboet. Förvaltaren
            påstod att han haft pengarna i ett kassaskåp.
          </note>
          <note>
            Dessa båda herrar är två exempel som min länstidning NSD under
            våren lyft fram i sin granskning av överförmyndarverksamheten
            i grannkommunen Boden. Det är starka och skrämmande skildringar
            från verkligheten men också en tydlig signal till oss lagstiftare.
            Vi har ett ansvar. Vi måste agera. Stig och Olle var två människor
            som behövde samhällets stöd men samhället svek.
          </note>
          <note>
            Fru talman! Är det ovanligt dåligt i Boden? Är Länsstyrelsen
            i Norrbotten slappare i sin tillsyn än andra? Svaret är tyvärr
            nej. Så här ser det ut på många platser runt om i vårt land. Man
            behöver bara göra en sökning i nyhetsarkiven på Internet så kommer
            den ena efter den andra skandalen på samma tema upp runt om i
            vårt land. Gode män som aldrig borde ha fått förtroendet, överförmyndare
            och överförmyndarnämnder som helt saknar rutiner och inte klarar
            sitt uppdrag och länsstyrelser som kraftigt skiljer sig åt när
            det gäller tillsynen över denna viktiga verksamhet.
          </note>
          <note>
            Vi reagerar alla starkt. Det var också därför vi som enigt utskott
            2007 ställde oss bakom ett tillkännagivande till regeringen. Detta
            handlar om så mycket mer än en stor myndighets tillsyn på ett
            område bland alla andra tillsynsområden. Detta handlar i grunden
            om alla människors rätt till rättssäkerhet och trygghet.
          </note>
          <note>
            Det handlar om små barn och gamla människor. Det handlar om sjuka
            män och kvinnor. Det handlar om närmare 100 000 svenskar som av
            skilda skäl har en ställföreträdare i form av en god man, en förvaltare
            eller en förmyndare.
          </note>
          <note>
            Fru talman! Nu står vi åter här i kammaren, fyra år efter den
            första granskningen, med uppföljningen. Vad har hänt och vad har
            det fått för verkan? Och inte minst, är problemen och bristerna
            lösta?
          </note>
          <note>
            Vi kan tyvärr konstatera att så inte är fallet. Visst finns det
            saker att glädjas över. Fortfarande är dock åtgärderna som vidtagits
            inte tillräckliga, och problemen och bristerna som tidigare uppmärksammats
            kvarstår i stor utsträckning enligt Riksrevisionens granskning.
          </note>
          <note>
            Man skulle kunna säga det enklare, nämligen att regeringen inte
            tagit problemet med länsstyrelsernas bristande tillsyn av överförmyndarna
            på tillräckligt stort allvar och med nog stor kraft agerat. Det
            är med stor oro vi kan konstatera att mängden klagomål till såväl
            länsstyrelserna som Justitieombudsmannen ökat under innevarande
            mandatperiod.
          </note>
          <note>
            Denna verklighet i kombination med Riksrevisionens bedömning,
            att problemen nu börjar bli av sådan art och omfattning att överförmyndarna
            har sett sig nödsakade att i varierad utsträckning åsidosätta
            gällande reglering för att hitta lösningar på de situationer de
            ställs inför, kan bara leda till ett tillkännagivande enligt Riksrevisionens
            styrelses framställning.
          </note>
          <note>
            Fru talman! I riksdagens tillkännagivande våren 2007 anfördes
            att bristerna i länsstyrelsernas tillsyn borde åtgärdas snarast
            möjligt. I dag, tre år senare, kvarstår stora delar av arbetet,
            men nu lägger sig den borgerliga majoriteten platt för regeringen.
            Varför? Jag kan faktiskt inte förstå det. Jag hoppas i efterföljande
            inlägg få svar på den frågan. Om vi nu alla upprörs över bristerna
            inom tillsynen, varför då inte ge ett tydligt och klart besked
            till regeringen att denna fråga måste hanteras bättre?
          </note>
          <note>
            Mer måste göras, och snabbare måste det gå. Vi har i alla fall
            inte tid att vänta på samma sätt som utskottsmajoriteten. Verkligheten
            är skrämmande och på många punkter ett misslyckande för samhället.
            Här måste regeringen, oavsett hur den ser ut efter valet, med
            kraft agera. Så här kan det inte fortsätta, och jag hade varit
            glad om vi i riksdagen gemensamt hade kunnat göra ett tillkännagivande.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 95 LISELOTTE OLSSON (v):
          </note>
          <note>
            Fru talman! Dagens debatt handlar, som vi redan hört, om Riksrevisionens
            styrelses framställning om tillsyn av överförmyndare. En sådan
            framställning från Riksrevisionens styrelse brukar ibland bara
            passera, och det stannar ofta vid att deras förslag noteras men
            bifalls inte. Det vi pratar om i dag är dock för viktigt för att
            stanna där. Jag tycker att Riksrevisionens styrelses granskning
            och förslag på åtgärder just i detta fall är alldeles för viktiga
            för att läggas till handlingarna.
          </note>
          <note>
            De personer som har behov av hjälp tillhör de allra mest utsatta
            i samhället. Tänk er tanken att inte kunna klara sin egen ekonomi
            eller i övrigt sörja för sin person utan vara beroende av någon
            annan. Man brukar säga att ett samhälle kan beskrivas utifrån
            hur barn och gamla behandlas. De personer vi i dag pratar om är
            verkligen en svag och utsatt grupp som vi, det vill säga samhället,
            måste värna om på bästa möjliga sätt. Vi måste säkerställa att
            dessa människor och deras egendom behandlas på ett rättssäkert
            sätt.
          </note>
          <note>
            Jag vill lyfta fram några saker som har påpekats i granskningen.
            Redan 2006 kunde Riksrevisionen se en expansion av överförmyndarnas
            verksamhet, och i den senaste granskningen ser man att expansionen
            har fortsatt och att det i den ökningen tillkommit grupper med
            nya, komplexa svårigheter, till exempel ensamkommande flyktingbarn
            och personer med dubbeldiagnoser inom psykiatrin. Det i sin tur
            betyder att de nya grupperna och de förändrade kraven ska mötas
            inom det befintliga systemet. Självklart uppstår då problem.
          </note>
          <note>
            När vi nu tydligt blivit uppmärksammade på de ökade påfrestningarna
            i överförmyndarnas verksamhet tycker jag att vi måste ta vårt
            ansvar så fort som möjligt. Vi måste göra allt vi kan för att
            åtgärda detta.
          </note>
          <note>
            Granskningen pekar också på att det finns risker för intressekonflikter
            när överförmyndaren rekryterar sin ställföreträdare. Att inrätta
            förvaltarenheter innebär att en förordnad förvaltare anställs
            i stället för att, som föräldrabalken säger, det ska vara ett
            frivilligarbete. Det här är några saker som nämns och som kan
            innebära intressekonflikter. Det tycker vi är oroande och kan
            absolut inte vara till gagn för huvudmännen.
          </note>
          <note>
            Sammantaget konstaterar Riksrevisionen att klagomålen mot överförmyndarnas
            verksamhet ökat och att det finns behov av mer ändamålsenliga
            insatser från regeringen. Jag tycker inte, och vill inte, att
            vi ska låta detta dra ut på tiden. Det handlar, som ni både vet
            och hört, om utsatta människor. Det är därför anmärkningsvärt
            att ni i majoriteten, som har möjlighet att göra något åt detta,
            för ni är åtminstone några månader till regeringsföreträdare,
            väljer att inte ta Riksrevisionens styrelses framställan på allvar.
          </note>
          <note>
            Fru talman! Det finns en fråga som visserligen inte tas upp i
            detta betänkande, och inte heller har granskats av Riksrevisionens
            styrelse, men som jag tycker är så pass viktig att jag vill nämna
            den i debatten. Det gäller frågan vad som händer om eller när
            en företrädare misskött huvudmannens ekonomi eller till och med
            förskingrat dennes medel. I de flesta fall är den som blivit lidande
            hänvisad till att söka ersättning av företrädaren, och även om
            den skadelidande tilldömts skadestånd är det inte ovanligt att
            företrädaren saknar tillgångar. Det betyder att det i praktiken
            är omöjligt för huvudmannen att få någon ersättning över huvud
            taget.
          </note>
          <note>
            Jag menar att det finns all anledning och jag blev ännu mer övertygad
            om det när jag lyssnade på vad Fredrik berättade från Boden att
            stärka skyddet för den som drabbas av ekonomisk skada till följd
            av företrädarens förfarande.
          </note>
          <note>
            För att upprätthålla tilltron till det nuvarande systemet med
            ställföreträdare anser jag att det behövs ett yttersta skyddsnät
            i form av ersättning som kan gottgöra den enskilde för skador
            som ställföreträdaren har vållat henne eller honom. Jag menar
            att det ska införas en bestämmelse som säger att en kommun ska
            vara skyldig att solidariskt med en förordnad förmyndare, god
            man eller förvaltare ersätta för den sakskada eller förmögenhetsskada
            som huvudmannen blivit drabbad av.
          </note>
          <note>
            Jag hoppas att regeringen i allt det pågående arbete som står
            nämnt i betänkandet, det som verkar pågå någonstans, vågar ta
            tag i detta problem.
          </note>
          <note>
            I övrigt yrkar jag bifall till reservationen.
          </note>
          <note type="speaker">
            Anf. 96 JAN LINDHOLM (mp):
          </note>
          <note>
            Fru talman! Civilutskottets betänkande om tillsyn av överförmyndare
            tar sitt avstamp i Riksrevisionens granskning och framställan.
            Självklart ska den som av ålder eller på grund av sjukdom har
            behov av att få hjälp av sin kommun med förvaltningen kunna känna
            fullt förtroende för att förvaltningen sker på ett tryggt och
            rättssäkert sätt. Det växande antalet anmälningar om brister i
            den typen av förvaltning är därför mycket oroande.
          </note>
          <note>
            Överförmyndarnas uppgift är bland annat att stötta, utbilda och
            granska de olika slag av ställföreträdare som behövs för att lösa
            de problem som kommuninvånare kan ha på grund av sin oförmåga
            eller med anledning av att de inte uppnått myndig ålder. Det handlar
            alltså om förmyndares, gode mäns och förvaltares insatser för
            att stötta och säkerställa i ekonomiska och juridiska frågor när
            medborgarna själva inte får eller kan sköta det.
          </note>
          <note>
            Det kan ibland handla om ganska komplexa och svåra frågor där
            den enskilde ställföreträdaren i sin tur kan behöva en hel del
            råd och stöttning. Den kritik som finns kan därför ha många olika
            orsaker. Det kan, som vi hört tidigare, vara så att en ställföreträdare
            inte är hederlig utan ser möjligheter att tillskansa sig ekonomiska
            fördelar, och också gör det. Förhoppningsvis är dock dessa fall
            undantag, och visst kan man i de fallen lägga ett ansvar på överförmyndaren
            som kanske brustit i granskningen vid rekryteringen av ställföreträdarna.
            Bakgrunden behöver dock inte vara att det är fråga om medvetna
            försök att missköta sysslan.
          </note>
          <note>
            Viljan att göra gott räcker inte alltid till. Det kan vara så
            att ställföreträdaren inte i alla fall själv inser att den som
            han eller hon företräder faktiskt håller på att bli lurad av en
            tredje part. Ibland kanske ställföreträdaren inte lyssnar tillräckligt
            till huvudmannens önskningar eller inte lägger ned tillräckligt
            med tid för att studera alla de alternativ som huvudmannen egentligen
            skulle kunna använda sig av i sin förvaltning och sedan förklara
            och diskutera dem med den som man företräder.
          </note>
          <note>
            Det finns säkert många andra exempel på orsaker till att det
            uppstår missnöje, uppenbara fel och också ren misskötsel. Naturligtvis
            kan man då alltid hävda att överförmyndaren till åtminstone någon
            del har brustit när detta uppstår. Men jag skulle också vilja
            hävda att man kan påstå att det kan bero på brister i tillsynen
            av överförmyndaren och inte minst på brist på resurser som har
            avdelats. Att det är så kanske just kan bero på brister i tillsynen.
          </note>
          <note>
            Fru talman! Hur ser då situationen ut för överförmyndaren? Jag
            har tagit hjälp av några bekanta som för min räkning har ringt
            runt och frågat en del överförmyndare hur arbetssituationen kan
            se ut. Att ansvara för 500 ställföreträdare verkar inte vara så
            ovanligt och att antalet fall som dessa ställföreträdare i sin
            tur kan handlägga under ett år kan överstiga 1 000 fall verkar
            inte heller vara så ovanligt. Det är klart att det finns många
            arbetsplatser där en chef ansvarar för mer än 500 personer. Men
            då finns det oftast mellanchefer som stöttar på något sätt. Men
            här handlar det egentligen inte om anställda utan mer eller mindre
            om idealister som mot ett mindre arvode ställer upp och gör en
            samhällsinsats.
          </note>
          <note>
            Naturligtvis finns det överkvalificerade ställföreträdare som
            klarar detta alldeles utmärkt. Men det finns också sådana som
            egentligen vill mycket mer än de klarar av.
          </note>
          <note>
            Situationen varierar för överförmyndare i olika kommuner. En
            del kommuner lägger mer resurser på denna uppgift än andra, och
            antalet fall varierar.
          </note>
          <note>
            Fru talman! Med detta vill jag bara ha sagt att med tanke på
            de uppgifter och de resurser som överförmyndarna har bedömer jag
            att de i huvudsak gör ett fantastiskt arbete.
          </note>
          <note>
            Den kritik som Riksrevisionen riktar utifrån sin granskning menar
            jag inte bara ska falla på tillsynen och på det arbete som överförmyndarna
            gör. Man måste också se att det är en kritik av den struktur,
            den konstruktion och den resurstilldelning som vi har.
          </note>
          <note>
            Från flera ställföreträdare får jag ibland höra krav på att deras
            uppgifter egentligen borde skötas av personer med fast anställning
            hos en myndighet som har verklig kraft att ta ansvar för kvaliteten.
            Så ser många ställföreträdare på sin egen situation. De anser
            också att arvodet många gånger inte alls motsvarar de stora arbetsinsatser
            som många av deras huvudmän kräver.
          </note>
          <note>
            Vi från det rödgröna alternativet har, som redan har sagts av
            två företrädare i kammaren, en gemensam reservation i betänkandet.
            Vi tycker att det är av stor vikt att den som behöver en förmyndare,
            en god man eller en förvaltare garanteras ett rättssäkert stöd.
            Vi menar i vår reservation att regeringen inte har tagit tillräcklig
            hänsyn till riksdagens tillkännagivande från 2007 om bristerna
            och behovet av ökad tillsyn. Vi kan faktiskt inte heller se att
            regeringen sedan den förra granskningen gjordes har tagit några
            egentliga initiativ för att förbättra regeringens egen insyn och
            uppföljning av frågan. Vi menar därför att regeringen egentligen
            saknar kunskap om både volym och kvalitet på ett sådant sätt som
            gör det möjligt för regeringen att bedöma de problem som verksamheten
            möter, exempelvis med nya grupper och nya behov.
          </note>
          <note>
            Vi i det rödgröna alternativet är väldigt oroade av Riksrevisionens
            bedömning att problemen nu börjar bli så omfattande att överförmyndarna
            tvingas ta till dåliga lösningar för att nödtorftigt klara problem
            som de ställs inför.
          </note>
          <note>
            Med en sådan tydlig beskrivning av verkligheten och situationen
            har vi svårt att förstå varför utskottsmajoriteten inte väljer
            att göra ett förnyat tillkännagivande. Riksdagen har till uppgift
            att granska regeringens arbete, och Riksrevisionen är bara en
            del av de verktyg som vi har till vår hjälp för att göra det.
          </note>
          <note>
            Vi menar att det inte kan vara meningen att riksdagen av någon
            sorts politiskt taktiska skäl i alla lägen ska blunda för brister
            som vi faktiskt ser och som vi vet om bara för att regeringen
            i protokollet ska se så fläckfri ut som möjligt. Att använda riksdagen
            på det sättet menar jag verkligen undergräver tilltron till demokratin,
            och det marionettförklarar verkligen oss själva Sveriges riksdag.
          </note>
          <note>
            Ett bifall till reservationen från en klar riksdagsmajoritet
            skulle tvärtom vara ett sätt att markera att riksdagen faktiskt
            är självständig i förhållande till regeringen. Det skulle också
            synliggöra vår roll som en demokratisk kontrollmekanism.
          </note>
          <note>
            Fru talman! Jag yrkar naturligtvis bifall till reservationen
            i betänkandet.
          </note>
          <note type="speaker">
            Anf. 97 CHRISTINE JÖNSSON (m):
          </note>
          <note>
            Fru talman! Som mina företrädare har varit inne på är överförmyndarverksamheten
            mycket viktig och påverkar många människor i vårt land. Vi diskuterar
            alltså ett betänkande om tillsyn av överförmyndarna med anledning
            av att Riksrevisionen har gjort en uppföljningsgranskning under
            hösten 2009. Redan 2006 kom den första granskningen, som någon
            tidigare också har påpekat, där man framförde brister i länsstyrelsens
            tillsyn. Man kritiserade också en vag överförmyndarverksamhetsorganisation
            och en bristande nationell samordning.
          </note>
          <note>
            Nu kommer en uppföljning som visar att det fortsatt finns brister,
            framför allt i länsstyrelsens tillsyn men också när det gäller
            organisationen av överförmyndarna.
          </note>
          <note>
            Talaren före mig här i kammaren visade på den viktiga samhällsinsats
            som Sveriges överförmyndare, gode män och förvaltare dagligen
            gör. Som alltid, precis som Jan Lindholm var inne på, sätts fokus
            på det som inte fungerar, när tillsynen brustit eller enskilda
            överförmyndares eller gode mäns kunskaper och kompetens inte räcker
            till.
          </note>
          <note>
            Jag tycker att det är synnerligen viktigt att den granskning
            som har kommit från Riksrevisionen också kommer upp till debatt
            och diskussion både i utskottet och i kammaren. Det är viktigt
            att granska denna verksamhet men också att insynen i överförmyndarverksamheten
            kommer upp till offentlig diskussion, att man inte kan dölja felaktigheter
            och att verksamheten faktiskt utvecklas genom diskussion och den
            kritik som den också får.
          </note>
          <note>
            De flesta vet att överförmyndarverksamheten finns, men dess storlek
            och omfattning är det få som känner till. Det är också få som
            vet att verksamheten har ett långt förflutet i Sverige. Man kan
            gå tillbaka till mitten av 1600-talet i Stockholm och finna att
            verksamheten startade under tidigt 1600-tal.
          </note>
          <note>
            I varje kommun ska det finnas en överförmyndare eller en överförmyndarnämnd.
            Överförmyndaren ser till att en persons tillgångar används till
            hans eller hennes nytta och placeras på ett tryggt sätt. Länsstyrelsens
            roll är, precis som en del har varit inne på, att kontrollera
            överförmyndarna i sitt län.
          </note>
          <note>
            Man kan konstatera att det är skillnad mellan länsstyrelserna
            i vårt land när det gäller den kontroll som sker och den tillsyn
            som man gör av kommunernas överförmyndarverksamhet. Naturligtvis
            är det också skillnad mellan Sveriges olika kommuner. Det är inte
            så konstigt med tanke på kommunernas olika förutsättningar, storlek
            med mera.
          </note>
          <note>
            I debatten i fjol om motionsbetänkandet konstaterade Inger René
            från Moderaterna att det 2004 fanns ca 88 000 personer som var
            föremål för denna typ av verksamhet. Precis som Fredrik Lundh
            Sammeli har varit inne på kan man nog i dag räkna med att det
            är drygt 100 000 personer som berörs av överförmyndarnas verksamhet.
            Den har utvidgats, och kraven har blivit fler. Det som också har
            kommit till, och som LiseLotte Olsson var inne på, är till exempel
            de ensamkommande flyktingbarnen.
          </note>
          <note>
            Man kan konstatera att det beträffande de 100 000 personer som
            finns inom verksamheten naturligtvis skiljer sig otroligt mycket.
            Det kan handla om allt, från i princip rena rutinärenden till
            väldigt tunga ärenden.
          </note>
          <note>
            För två månader kunde man i Sydsvenska Dagbladet läsa om överförmyndarverksamheten
            i Malmö kommun och om det ideella och värdefulla arbete som många
            gode män knutna till Malmö kommun gör. Det är viktigt att också
            föra fram, vilket Jan Lindholm här gjort, att många lägger ned
            mycket arbete på den verksamhet som sker.
          </note>
          <note>
            Jan Lindholm har gjort viss efterforskning när det gäller hur
            det ser ut. Det har också jag gjort, bland annat med hänvisning
            till Inger Renés anförande för ett år sedan. Av det framgick att
            i hennes kommun, Partille kommun en medelstor svensk kommun med
            ungefär 35 000 invånare fanns det 125 gode män till ungefär 250
            personer, ärenden.
          </note>
          <note>
            I min kommun, som är mer än dubbelt så stor där finns 100 000
            invånare har vi 480 gode män till 1 100 personer. Det skiljer
            sig alltså väldigt mycket. Alla kommuner, även en ganska liten
            kommun som Partille, har en ganska stor verksamhet, så den diskussion
            som förs i varje kommun och länsstyrelse är viktig.
          </note>
          <note>
            Vad har hänt sedan 2007 då riksdagen beslutade om ett tillkännagivande?
            När jag lyssnar på föregående talare här verkar inget ha hänt,
            vilket är felaktigt och även en mycket konstig verklighetsbild
            att förmedla.
          </note>
          <note>
            Sedan 2007 har man bland annat gjort en förändring i förmyndarskapsförordningen,
            vilket kanske är den viktigaste delen. Man konstaterar att årlig
            inspektion från länsstyrelsen ska vara huvudregel. Denna del är
            viktig. Det är ju en av de delar som tidigare kritiserades när
            man på 1990-talet tog bort skyldigheten att ha årlig inspektion.
            Nu säger man alltså att en årlig inspektion ska vara huvudregel.
            Minst vartannat år ska länsstyrelsen granska kommunernas överförmyndarverksamhet.
            Man har också stramat upp när det gäller hur tillsyn och uppföljning
            ska ske detta för att också kunna följa protokoll och andra handlingar
            som länsstyrelsen upprättat vid sina inspektioner ute i kommunerna.
          </note>
          <note>
            Det har också gjorts en förändring i föräldrabalken innebärande
            att länsstyrelsen ska tillse att kommunerna ger gode män och andra
            den utbildning som det är en skyldighet att ge, att tillse att
            alla har den kunskap om bland annat lagstiftningen som man ska
            ha. Också detta är en viktig förändring.
          </note>
          <note>
            Vidare har man sagt att länsstyrelsen förutom tillståndsdelen
            ska vara rådgivande.
          </note>
          <note>
            Av Riksrevisionens handling om tillsyn som nu kommit framgår
            att det blivit fler heltidstjänster på länsstyrelsen, kanske inte
            tillräckligt många men ändå fler än tidigare.
          </note>
          <note>
            Det som är på gång i regeringen och som vi kan läsa om i betänkandet
            är att man arbetar med en utredning som tittar på utbildning,
            gode mäns kvalifikationer och tillsyn samt på om det ska vara
            en nämnd eller enskilda överförmyndare i kommunerna. Dessutom
            handlar det om att titta på länsstyrelsens möjlighet till fortsatt
            tillsyn. Man säger att det kommer en proposition 2011.
          </note>
          <note>
            En annan sak som kommit från regeringen är ett regleringsbrev
            till länsstyrelserna där man säger att varje länsstyrelse ska
            redovisa det som sker i överförmyndarverksamheten.
          </note>
          <note>
            Medvetna om vad som har skett och vad som är på gång menar vi
            från Alliansens sida att man väldigt aktivt och målmedvetet arbetar
            med dessa frågor.
          </note>
          <note>
            Varför då inte gå på ett tillkännagivande? Ja, först och främst
            kan man titta på det som oppositionen säger att ett bifall innebär
            att riksdagen för regeringen tillkännager att denna ska fortsätta
            att vidta åtgärder för att stärka länsstyrelsernas tillsyn av
            kommunernas överförmyndare.
          </note>
          <note>
            Det är viktigt med länsstyrelsens tillsyn, men de andra frågorna
            är lika viktiga hur man organiserar och hur kommunerna utnyttjar
            den verksamhet som finns. Med det arbete som är gjort och med
            det som kommer i propositionen tycker vi inte att det behöver
            göras ett tillkännagivande. Detta har inget att göra med hänsyn
            till regeringen eller med någonting politiskt. Däremot kan man
            konstatera att mer blir gjort genom det arbete som regeringen
            i dag gör än genom det tillkännagivande som oppositionen vill
            ska göras.
          </note>
          <note type="speaker">
            Anf. 98 JAN LINDHOLM (mp) replik:
          </note>
          <note>
            Fru talman! När jag lyssnar på Christine Jönsson tycker jag att
            det när det gäller den här verksamheten i sak finns en stor samsyn.
            Vi tycker att verksamheten är mycket viktig och att det är viktigt
            att kvaliteten stärks.
          </note>
          <note>
            Christine Jönssons talade i slutet av sitt anförande om varför
            man inte vill ha ett tillkännagivande. Men även om tillkännagivandet
            från 2007 har fått i gång så pass många åtgärder som Christine
            Jönsson här redovisar kan vi utifrån Riksrevisionens granskning
            konstatera att väldigt mycket återstår. Jag tycker mig kunna utläsa
            av granskningen att förändringarna i verksamheten inte är så stora
            som de kanske framställs av Christine Jönsson när det gäller åtgärder.
            Men det är möjligt att det tar tid innan åtgärderna får genomslag
            ute i verksamheten; så kan det vara.
          </note>
          <note>
            Om nu ett tillkännagivande har fått effekten att man har kommit
            i gång med åtgärder varför kan riksdagen då inte vidhålla sin
            ståndpunkt genom ett tillkännagivande tills vi utifrån en utvärdering,
            granskning, ser att vi kommit dit vi vill? Jag har så svårt att
            förstå just sättet att förhålla sig till hur vi i riksdagen hanterar
            regeringen. Bara för att man har börjat vidta åtgärder dock ser
            vi att situationen i princip är som 2007 ska vi liksom bete oss
            på ett annat sätt. Jag skulle vilja veta varför vi inte ska ha
            en fortsatt tydlig signal från riksdagen.
          </note>
          <note type="speaker">
            Anf. 99 CHRISTINE JÖNSSON (m) replik:
          </note>
          <note>
            Fru talman! Texten i betänkandet och det vi från Alliansen i
            civilutskottet och också alliansregeringen både sagt och gjort
            i olika sammanhang visar att såväl diskussionen och Riksrevisionens
            beslut som det tidigare tillkännagivandet från riksdagen har tagits
            på allvar.
          </note>
          <note>
            Det är viktigt att påpeka att det har hänt väldigt mycket under
            de senaste åren. Till exempel har man från Finansdepartementet
            och Odell tagit tag i diskussionen om länsstyrelsens roll. Med
            regleringsbrevet har regeringen sagt att det är viktigt att följa
            upp det och att se till att frågor som varit uppe till diskussion
            följs upp i regeringens regleringsbrev. Man har också gjort det
            som jag tidigare pekat på. Viktigast har egentligen varit att
            man har gått tillbaka till huvudregeln om årlig inspektion.
          </note>
          <note>
            Varför då inte gå på tillkännagivandet? Ja, kanske beror det
            lite grann på vad man lägger i betydelsen av ett tillkännagivande
            och i den makt som ett sådant enligt Jan Lindholm på något sätt
            skulle ha. Att det skulle ha förändrat regeringens attityd och
            arbetssätt tycker inte jag. Regeringen har visat att man är intresserad
            av att lösa frågan. Man har vidtagit ordentliga åtgärder som fört
            diskussionen och besluten vidare.
          </note>
          <note>
            Jag kan dela uppfattningen att granskningen kanske kom lite tidigt.
            Och kanske är det viktigt att om både ett och två år följa upp
            Riksrevisionens granskning och också det arbete som vi gör i utskottet,
            att verkligen se till att verksamheten följs upp och granskas.
            Men jag kan inte se att ett tillkännagivande skulle föra ärendet
            framåt.
          </note>
          <note type="speaker">
            Anf. 100 JAN LINDHOLM (mp) replik:
          </note>
          <note>
            Fru talman! Jag har bara en kort fråga. Betyder det Christine
            Jönsson säger att ni från majoritetssidan anser att tillkännagivandet
            från 2007 egentligen var onödigt?
          </note>
          <note type="speaker">
            Anf. 101 CHRISTINE JÖNSSON (m) replik:
          </note>
          <note>
            Fru talman! Nej, jag tycker inte att det var ett onödigt tillkännagivande.
            Jag vet att regeringen redan då var medveten om att detta var
            en stor och komplicerad fråga och att man skulle driva det vidare.
            Jag tror att det fokus som tillkännagivandet innebar också gjorde
            att ett antal av förändringarna i förmyndarskapsförordningen och
            annat kanske kom snabbare än de hade gjort utan tillkännagivandet.
            Jag tycker alltså inte att det var onödigt.
          </note>
          <note type="speaker">
            Anf. 102 FREDRIK LUNDH SAMMELI (s) replik:
          </note>
          <note>
            Fru talman! Vi är alla överens om att detta är en viktig verksamhet.
            Vi är alla medvetna om att en mycket stor del av verksamheten
            fungerar väldigt bra och att det finns fantastiska människor som
            lägger ned enormt mycket tid på sina uppdrag. Vi är nog alla glada
            över de framsteg denna mandatperiod också har lett till om man
            tittar på granskningen mellan 2006 och 2010. Det är lite mer resurser
            och ett ökat antal inspektioner.
          </note>
          <note>
            På alla dessa punkter är vi överens, och jag tror också att vi
            alla är överens om att det är upprörande att dessa brister och
            problem kvarstår. För nog måste väl Christine Jönsson hålla med
            om att det är ett problem att man fyra år senare i en uppföljande
            granskning kan peka på att de åtgärder man har vidtagit inte har
            varit tillräckliga. Min fråga till dig, Christine Jönsson, är
            om ni verkligen är nöjda med den verklighet och det resultat granskningen
            lyfter fram och att man så tydligt kan se att de åtgärder regeringen
            hittills har vidtagit inte är nog kraftfulla.
          </note>
          <note type="speaker">
            Anf. 103 CHRISTINE JÖNSSON (m) replik:
          </note>
          <note>
            Fru talman! Det vi kan vara överens om är att det inte är bra
            att problem och brister fortfarande kvarstår. Samtidigt kan det
            dock vara så att både ditt och många andras engagemang i dessa
            frågor gör att det är bra att insynen finns i verksamheten, att
            den har ökat och att antalet både anmälningar och annat har ökat.
            Jag ser det som ett sundhetstecken att man plötsligt har fått
            ett fokus och en öppenhet som kanske inte har funnits tidigare.
          </note>
          <note>
            Jag är nöjd med den första delen av det regeringen har gjort
            vad gäller till exempel förändringarna det jag var inne på i min
            replik till Jan Lindholm, alltså förändringen till årlig inspektion
            och minst vartannat år. Jag är även nöjd med uppstramningen av
            tillsynen och uppföljningen och också att länsstyrelsen har fått
            en roll att både tillse utbildningen och vara rådgivande.
          </note>
          <note>
            Det jag ser som positivt men som vi inte kan se resultatet av
            riktigt ännu är det arbete regeringen har påbörjat för den proposition
            som kommer 2011. Där är en annan del; det kanske inte är lika
            mycket länsstyrelsens kontroll och tillsyn man fokuserar på där
            som utbildning, kvalifikation, insyn med mera i den verksamhet
            kommunerna bedriver. Jag tror att det är bra att ett fokus finns
            där, och jag hoppas att den utredningen och den propositionen
            kanske för ärendet ytterligare ett steg.
          </note>
          <note>
            I och med att beslutet är taget att det finns i regeringens prioritering
            faller dock lite av den tillkännagivandediskussion som Fredrik
            Lundh med flera för, där man till mycket stor del inriktar sig
            på länsstyrelsens tillsyn. Här förs diskussionen vidare. Det är
            snarare kommunernas verksamhet.
          </note>
          <note type="speaker">
            Anf. 104 FREDRIK LUNDH SAMMELI (s) replik:
          </note>
          <note>
            Fru talman! Utredningen om förmyndare, gode män och förvaltare
            lämnade sitt slutbetänkande i december 2004. Man kan i vårt betänkande
            läsa det ni hänger upp ert, enligt mig, ganska platta förhållande
            till verkligheten på. Det handlar om någonting som förväntas komma
            under våren 2011. Det handlar om saker som är föremål för beredning.
            Det handlar om en koncentrerad tillsyn av överförmyndarna till
            sju länsstyrelser som ska komma under våren 2011. Det kanske låter
            fint, men vi pratar om ett år till. Vi pratar om våren 2011 fem
            år efter granskningen.
          </note>
          <note>
            Vi vet alla här inne, både vi som gör vår första mandatperiod
            och inte minst de som har suttit i parlamentet under många år,
            att det inte är så att utlovade eller tänkta propositioner alltid
            kommer. Därför tycker vi från De rödgröna att det är väldigt viktigt
            att här ställa sig bakom Riksrevisionens förslag till tillkännagivande.
            Jag kan bara beklaga att civilutskottet inte har en bred och tydlig
            enighet och med kraft lämnar ett besked till nästkommande regering.
            Denna fråga måste lösas snabbare än i det tempo man i dag håller.
          </note>
          <note type="speaker">
            Anf. 105 CHRISTINE JÖNSSON (m) replik:
          </note>
          <note>
            Fru talman! Först och främst tycker jag fortfarande att många
            av de åtgärder som är genomförda har fört fram ärendet och diskussionen
            på ett sätt som kanske inte har gjorts under de andra år man har
            diskuterat denna fråga. Från 2007 har det hänt väldigt mycket.
            Om man tittar sedan Riksrevisionens senaste rapport, alltså 2006,
            ser man också att det har hänt mycket. Regeringen har fattat ett
            antal beslut.
          </note>
          <note>
            Det man från oppositionen inriktar sig på är Riksrevisionens
            första att-sats, där man vill att riksdagen ska ge ett tillkännagivande
            för att stärka länsstyrelsernas tillsyn av kommunernas överförmyndare.
            Ja, det kan vara bra. Det är också en av de frågor vi har med
            och som har diskuterats och beslutats om tidigare. Det finns dock
            också den andra delen, som Fredrik Lundh kanske lite platt går
            förbi. Det är att länsstyrelsens tillsyn är viktig, men det är
            inte länsstyrelserna som faktiskt är de som har folk i verksamheten,
            utan det är kommunerna.
          </note>
          <note>
            Då kanske man ska titta på hur man stärker kommunernas möjligheter
            att utföra verksamheten på ett sätt som får både länsstyrelsen
            och andra att bli nöjda, så att du och jag inte står här i riksdagen
            och diskuterar detta. Där tycker jag att man från oppositionens
            sida missar en del som regeringen faktiskt har tagit många längre
            steg i än vad någon tidigare regering har gjort.
          </note>
          <note type="speaker">
            Anf. 106 LENNART PETTERSSON (c):
          </note>
          <note>
            Fru talman! Riksrevisionen har granskat tillsynen av överförmyndarna
            och kommit fram till att det finns brister i tillsynen delvis
            stora brister. Riksrevisionen begär därför att regeringen dels
            vidtar åtgärder för att stärka länsstyrelsernas tillsyn av kommunernas
            överförmyndare, dels tar initiativ till en utredning av överförmyndarnas
            organisation och verksamhet.
          </note>
          <note>
            Regeringen har en gång under denna mandatperiod skärpt lagstiftningen.
            Huvudregeln ska vara årliga inspektioner från länsstyrelserna
            och som ett absolut krav minst vartannat år. Även om det har bättrat
            sig något är det ändå så att det inte fungerar på ett tillfredsställande
            sätt, och det är allvarligt. Som en följd av detta har regeringen
            återigen aviserat ökade krav på verksamheten.
          </note>
          <note>
            Som lite kuriosa kan jag nämna att jag fick ett protokoll från
            tillsynen hemma i Svalövs kommun i förrgår. Apropå det Fredrik
            Lundh Sammeli sade om att det är likadant överallt kan jag säga
            att de fick klart godkänt från länsstyrelsen när det gäller hanteringen
            av ärendena, och de fick klart godkänt när det gäller utbildningen
            av gode män och förvaltare. Det är alltså klart att det finns
            ett spektrum där det är mer eller mindre bra.
          </note>
          <note>
            Det är de allra svagaste grupperna i samhället som vi pratar
            om. Det är också nya eller utökade grupper som behöver samhällets
            stöd. Det kan vara allt från till exempel ensamkommande barn från
            andra länder till personer som genom en förbättrad sjukvård uppnår
            en hög ålder och därigenom får svårt att klara sin vardagsekonomi
            och sin sociala situation. Det är besvärande att det i hela kedjan
            i form av länsstyrelserna, överförmyndare, gode män och förvaltare
            finns brister som drabbar enskilda människor som är i behov av
            stöd. Att vårda andra människors tillgångar och ge dem goda förutsättningar
            att klara sin dagliga tillvaro är uppdrag som bara ska fungera.
          </note>
          <note>
            Riksrevisionen föreslår en ny utredning om överförmyndarnas organisation,
            men det bedömer inte vi centerpartister och övriga allianspartier
            som den lämpligaste lösningen. Utredningar tar tid, och då dröjer
            det innan vi får konkreta förslag till förbättringar. Verksamheten
            har under 2000-talet belysts av utredningar, granskningar och
            arbete i Regeringskansliet. Jag bedömer att det finns tillräckligt
            beslutsunderlag för att förändra och förbättra lagstiftningen.
          </note>
          <note>
            Det finns några centrala punkter som man bör ha med sig inför
            en ny proposition som förhoppningsvis kommer våren 2011.
          </note>
          <note>
            En punkt är kompetenskravet på både överförmyndare, gode män
            och förvaltare. Utan att för den skull kräva någon formell utbildning
            är det högst väsentligt att berörda personer har både den kompetens
            och den insikt som krävs för att säkerställa rättssäkerheten för
            de människor som inte klarar sig själva. Ansvar, kompetensnivåer
            med mera behöver alltså klargöras.
          </note>
          <note>
            En annan punkt är samarbetet mellan kommunerna och problemen
            med att överförmyndare är ett förtroendeuppdrag som därigenom
            egentligen kräver att man är boende i kommunen för att man ska
            komma i fråga för uppdraget. Likaväl som det går att ha gemensamma
            nämnder i form av till exempel räddningstjänst och miljö, som
            också är myndighetsutövning, borde det vara relativt enkelt att
            tillåta det även för överförmyndarna.
          </note>
          <note>
            Att se överförmyndare som ett förtroendeuppdrag är i mina ögon
            en förlegad syn på uppdraget. En överförmyndare ska rimligtvis
            kunna vara anställd eller vara en köpt tjänst, medan en överförmyndarnämnd
            av naturliga skäl består av förtroendevalda. Med obligatoriska
            nämnder ökar rättssäkerheten men också förutsättningarna för en
            mer likställd behandling av olika ärenden, genom att överförmyndaren
            får det bollplank som nästan alltid ger ett bättre beslut.
          </note>
          <note>
            Fru talman! Dessa och andra nödvändiga och angelägna förändringar
            bör kunna genomföras utan fler utredningar. Därav följer det naturliga
            att lämna Riksrevisionens framställan om tillkännagivande utan
            åtgärd. Däremot är det ytterst angeläget att regeringen återkommer
            med en proposition enligt de synpunkter som utskottet framför
            i betänkandet. Det går betydligt snabbare att gå rakt på en ny
            proposition och eventuellt förtydliga skrivningarna i regleringsbreven
            till länsstyrelserna, precis som Christine Jönsson framförde.
          </note>
          <note>
            Jag ska göra några kommentarer till Fredrik Lundh Sammelis och
            LiseLotte Olssons anföranden. Fredrik Lundh Sammeli uttryckte
            sig ungefär så här: Snabbare ska det gå. Vi vill inte vänta, som
            regeringen.
          </note>
          <note>
            Om det nu är så att utredningen lades fram 2004 och den socialdemokratiska
            regeringen lämnade in i september 2006, varför var det en tidsperiod
            som då inte var tillräckligt lång för att nå ett resultat medan
            ett år är för lång tid? Man får väl ha ungefär samma tidsperspektiv
            för sig själv som man har för andra, Fredrik Lundh Sammeli. Det
            innebär i så fall att din egen regering var väldigt långsam i
            sin hantering på den tiden. Det gör att jag tycker att kritiken
            faller ganska så platt.
          </note>
          <note>
            LiseLotte Olsson uttryckte sig ungefär som att vi från Alliansen
            inte tar Riksrevisionens skrivelse på allvar. I betänkandet står
            det mycket tydligt att utskottet inte har någon annan uppfattning
            än Riksrevisionens styrelse. Vi menar att det inte framstår som
            meningsfullt att tillsätta en ny utredning med tanke på tidsutdräkten.
            Men vi förutsätter att regeringen, i enlighet med vad som har
            aviserats, kommer att överlämna en proposition till riksdagen
            senast 2011. Vi påpekar också att det är ett oeftergivligt krav
            att rättssäkerheten upprätthålls. Jag kan inte tycka annat än
            att det är att ta detta på fullt allvar.
          </note>
          <note>
            Fru talman! Till sist vill jag säga att vi tar ansvar för de
            svagaste grupperna genom att på detta sätt påskynda beslutsprocessen.
            Jag yrkar bifall till förslaget i utskottets betänkande och avslag
            på reservationen.
          </note>
          <note type="speaker">
            Anf. 107 JAN ERTSBORN (fp):
          </note>
          <note>
            Fru talman! Fredrik Lundh Sammeli inledde den här debatten med
            två tragiska exempel från Boden. Jag måste ge honom helt rätt
            i sina påståenden att det inte är något speciellt för Bodens kommun.
            Det är tyvärr så att detta förekommer över landet i en utsträckning
            som vi naturligtvis inte känner till, men det förekommer tillräckligt
            mycket för att vi ska ta de här frågorna på yttersta allvar.
          </note>
          <note>
            Vi har ingen bra statistik över verksamheten med gode män, förvaltare
            och förmyndare. Vi har en siffra att förlita oss på, och den är
            från Riksrevisionens förra genomgång där man kom fram till att
            det handlade om 88 000 personer i slutet av 2004. Det är sannolikt,
            med den ökningstakt som har varit, över 100 000 personer i dag
            som är berörda av den här verksamheten. Den summa som förvaltades
            2004 uppskattades till 17,5 miljarder. Det är sannolikt att den
            också har ökat en hel del från 2004 till i dag, med tanke på att
            många äldre personer får gode män för att hantera deras ekonomi.
          </note>
          <note>
            Det är alltså en omfattande verksamhet, och det är allvarliga
            brister, som påpekades. Det fick vi reda på 2006 i Riksrevisionens
            första granskning. Jag tillhör dem som välkomnar att man gjort
            en så snabb uppföljning som man gjort nu. Det är ju en del som
            har funderat över varför man gjorde den så snabbt, men jag välkomnar
            det. Och jag gör det speciellt med tanke på att vi har kunnat
            konstatera att de åtgärder som vidtogs inte har varit tillräckliga,
            utan att vi måste fortsätta och ta ytterligare steg. Vi har redovisat
            i betänkandet en hel del steg för att kunna komma framåt här med
            en bättre kompetens hos inte bara överförmyndarna utan framför
            allt hos de gode männen och förvaltarna.
          </note>
          <note>
            För egen del tror jag att en av de absolut viktigaste frågorna
            är att se till att vi får obligatoriska överförmyndarnämnder i
            det här landet i stället för enskilda överförmyndare. Överförmyndarnämnder
            kan dessutom inrättas gemensamt för ett antal kommuner; det gäller
            naturligtvis framför allt de mindre kommunerna. Då kan man ha
            ett kansli med den juridiska och ekonomiska kompetens som behövs.
            Jag tycker att detta är bland det absolut viktigaste. Som vi har
            kunnat uppfatta signalerna från vår regering är detta ett av de
            steg som man tänker ta under den närmaste tiden, och det välkomnar
            vi i allra högsta grad.
          </note>
          <note>
            Sedan finns det några andra problem som jag gärna vill lyfta
            fram. Riksrevisionen har ju tagit upp förvaltarenheterna eller
            de anställda förvaltarna, som finns i vissa kommuner, och pekat
            på hur konstig situationen kan bli med dessa. Jag tror att vi
            måste lagreglera detta på något vis.
          </note>
          <note>
            Vi måste också ta oss en rejäl funderare på om det förslag som
            ligger i domstolsärendeutredningen om att flytta ärenden från
            domstolarna till överförmyndarna verkligen kan genomföras med
            den situation som vi har i dag med en tveksam kompetens hos ett
            antal överförmyndare.
          </note>
          <note>
            Vi i Folkpartiet och övriga allianspartier blundar inte för att
            det finns allvarliga brister fortfarande. Vi vill fortsätta att
            gå framåt så snabbt som möjligt för att täcka upp den här situationen
            och se till att dessa svaga människor får den rättssäkerhet och
            det skydd som de verkligen behöver. Vi menar att vi med de uttalade
            löftena i vårt betänkande har en stor grund för att vi redan under
            nästa år ska kunna ta ett par bra steg framåt så att rättssäkerheten
            ökar.
          </note>
          <note>
            I övrigt vill jag bara konstatera att vi alla partier i civilutskottet
            i sak är överens när det gäller målsättningen. Vi diskuterar väl
            egentligen mest i den här debatten medlen för att nå målet, men
            målsättningen är vi säkert överens om. Jag tror att vi alla måste
            rannsaka oss själva och försöka ge vad vi kan för att det ska
            gå framåt så snabbt som möjligt med att lappa ihop de brister
            som fortfarande förekommer.
          </note>
          <note>
            Fru talman! Med dessa ord yrkar jag bifall till förslaget i betänkandet.
          </note>
          <note type="speaker">
            Anf. 108 YVONNE ANDERSSON (kd):
          </note>
          <note>
            Fru talman! Under mina tolv år i riksdagen har det inte funnits
            något område som jag tycker att vi har skött så illa som detta.
            Det är ett område som rör de allra svagaste människorna i samhället.
            De är så svaga att vi inte ens ger dem rätten att förvalta sin
            egen egendom.
          </note>
          <note>
            Vi har ett ansvar för detta. Det har hänt saker. Vi arbetade
            för en utredning som kom redan 2004. Den utredningen hade med
            sig själva kärnan i uppdraget gode män, överförmyndarens uppdrag,
            förvaltaren, förmyndaren etcetera. Men vi kan inte påstå att allt
            detta beaktades.
          </note>
          <note>
            År 2006 gjordes en granskning där Riksrevisionen kritiserade
            hur verksamheten sköttes. Då ska vi ha klart för oss att vi fortfarande
            denna dag inte ens har statistik över hur många gode män som finns
            i vissa kommuner och hur stort belopp det gäller. Vi har ingenting
            om utbildning eller något sådant. Och detta är vårt välfärdssamhälle.
          </note>
          <note>
            År 2008 kom vi med en lag. Jag kan säga att den innebar förbättringar.
            Men fortfarande tog vi inte upp allt det som hade tagits upp i
            utredningen 2004, nämligen kärnan: Hur hjälper vi de här människorna
            att komma till sin rätt i vårt samhälle?
          </note>
          <note>
            Nu, 2010, kommer ytterligare en granskning från Riksrevisionen.
            Det är den som beaktas i betänkandet.
          </note>
          <note>
            Fru talman! Riksrevisionen tyckte att vi skulle tillkännage ett
            par grejer för regeringen. Det handlade om att öka tillsynen hos
            länsstyrelserna eftersom den inte sköts ordentligt och det handlade
            om att utreda verksamheten igen detta trots att vi fortfarande
            inte på allvar har tagit tag i och gjort de stora förändringarna
            efter den parlamentariska utredning som vi hade 2004.
          </note>
          <note>
            Det är här åsikterna går isär mellan oppositionen och majoriteten,
            fru talman. När det gäller sakfrågan känner jag att vi alla vill
            hjälpa och stötta de här människorna. Det finns inget parti i
            riksdagen i dag som säger nej till att bry sig om dessa svaga
            människor.
          </note>
          <note>
            Vad vi i Alliansen vill är att sätta fart på beredningsarbetet
            och ta upp det som ännu inte har hanterats från 2004. Vi menar
            att det går mycket snabbare att göra det nu direkt och vänta in
            den proposition som ska komma våren 2011. Det finns ingen utredning
            som ska tillsättas, och vi kan inte tro att vi i så fall får någon
            ordning på verksamheten förrän om kanske två tre år efter utredningen.
          </note>
          <note>
            Det snabbaste vi kan göra är att låta regeringen få fortsätta
            med det uppdrag regeringen har med tillkännagivandet från 2007
            och med det som finns med i utredningen. Oppositionen säger att
            vi inte tar detta på allvar. Jag skulle snarare vilja säga att
            ni fördröjer det hela genom att gå på Riksrevisionens tillkännagivande.
            Ni begränsar dessutom arbetet till att gälla det Riksrevisionen
            har tittat på, och det är inte helheten.
          </note>
          <note>
            Vad vill vi då göra? Vi vill gå längre än Riksrevisionen. Vi
            vill att man tar det grepp som lyfter de här människornas värde
            till en nivå där de blir behandlade korrekt och där de kan känna
            att de får sina rättigheter tillgodosedda.
          </note>
          <note>
            Jag skulle, fru talman, vilja nämna en sak som jag tycker är
            intressant när det gäller utbildnings- och kompetenskrav. Nu arbetar
            regeringen med att se till att överförmyndare och gode män har
            tillgång till kompetens. Men det är väl alldeles självklart att
            det krävs en typ av kompetens hos en förmyndare som ska möta ett
            ensamkommande flyktingbarn. Vi vill att man snabbt som ögat ska
            se till att detta finns. Vi kräver kompetens inom alla andra områden.
            Det måste vi göra här också.
          </note>
          <note>
            Det är ett samhälles heder att ta hand om de svagaste. Vi menar
            att det är bra att Riksrevisionen granskar den här typen av ärenden.
            Detta ärende kommer upp med hjälp av Riksrevisionen. Vi menar
            att det är viktigt att vi nu får fart på det fortsatta regeringsarbetet
            och att vi får en proposition senast våren 2011. Vi ska säkra
            att vi tar frågorna på allvar. Vi måste se till att varje människa
            i det här samhället möts med respekt. Det ska råda absolut nolltolerans
            när det gäller att människor faller mellan stolarna. Det är vår
            övertygelse.
          </note>
          <note>
            Med dessa ord, fru talman, yrkar jag bifall till utskottets förslag
            i betänkandet och avslag på reservationen.
          </note>
          <note type="speaker">
            Anf. 109 FREDRIK LUNDH SAMMELI (s) replik:
          </note>
          <note>
            Fru talman! Jag måste bara få ställa frågan: Vilken eller vilka
            nya utredningar pratar Yvonne Andersson om? Ingen av oss rödgröna
            har vare sig i betänkandet eller här i talarstolen pratat om några
            nya utredningar. Vi vill ha ett enigt utskott som gör ett tillkännagivande.
          </note>
          <note>
            Det handlar om punkt 1 i Riksrevisionens framställning till riksdagen.
            Det är den vi yrkar bifall till.
          </note>
          <note type="speaker">
            Anf. 110 YVONNE ANDERSSON (kd) replik:
          </note>
          <note>
            Fru talman! När det gäller utredning beaktade jag punkt 2 i det
            tillkännagivande som Riksrevisionen hade föreslagit.
          </note>
          <note>
            Det är rätt; Fredrik Lundh Sammeli har enbart yrkat bifall till
            den första delen. Det gör mig beklämd, för i så fall har man enbart
            tyckt att man ska lägga styrkan på länsstyrelsens tillsyn. Vi
            vill gå längre. Vi vill se till att man får fart på helheten.
          </note>
          <note>
            Jag vädjar till Fredrik Lundh Sammeli att vi tillsammans kan
            arbeta för att vi får en genomlysning så att vi med hedern i behåll
            kan visa på hur de svagaste hanteras i vårt samhälle.
          </note>
          <note type="speaker">
            Anf. 111 FREDRIK LUNDH SAMMELI (s) replik:
          </note>
          <note>
            Fru talman! Vi är nog alla sju partier överens om att några nya
            utredningar inte behöver tillsättas. Vi har utredningar som tydligt
            pekar på vad som behöver göras på området.
          </note>
          <note>
            Vår önskan om att riksdagen gör ett tillkännagivande handlar
            om att tydliggöra för regeringen att det gäller att genomföra
            det arbete som planeras, men betydligt fortare. Ett tillkännagivande
            från Sveriges riksdag bromsar inget regeringsarbete. Det är en
            tydlig signal om att en majoritet i detta hus säger att denna
            fråga är viktig och att regeringen ska återkomma i frågan.
          </note>
          <note>
            Jag förvånas över att Yvonne Andersson med borgerliga kamrater
            säger att det här är viktigt och lyfter fram att man vill ha ett
            högt tempo men inte här i dag på samma sätt som 2007 kan ställa
            upp bakom ett tillkännagivande. Vi ser ju att problemen och bristerna
            kvarstår och att de insatser som är gjorda är för få.
          </note>
          <note type="speaker">
            Anf. 112 YVONNE ANDERSSON (kd) replik:
          </note>
          <note>
            Fru talman! Det är väl ändå inte den kutym vi har att begära
            tillkännagivande när ett arbete pågår i Regeringskansliet. Om
            man går till det tillkännagivande som finns om att stärka länsstyrelsernas
            tillgång ser man att regeringen redan nu har aviserat att det
            arbetet pågår och att man ger vissa länsstyrelser ett ökat uppdrag
            att ansvara för tillsynen. De ska också bistå överförmyndarorganisationerna
            och överförmyndarmyndigheten med kunskap på området. Detta finns
            redan.
          </note>
          <note>
            Vad vi gör nu är att sätta tryck på det hela. I utskottets ställningstagande
            i betänkandet står det mycket tydligt att allt det arbete som
            pågår med hast ska komma fram. Det finns också ett löfte om att
            det ska komma en proposition senast våren 2011. Det tycker vi
            är att snabba på och trycka på. Tillkännagivanden ger man när
            en verksamhet inte pågår, men när den pågår finns det ingen anledning
            att ge ett tillkännagivande.
          </note>
          <note>
            Fru talman! Jag vet inte om jag missade att yrka bifall till
            förslaget i betänkandet och avslag på reservationen. Jag vill
            passa på att göra det här och nu.
          </note>
          <note>
            Överläggningen var härmed avslutad.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 maj
          </note>
          <note>
            Alf Eriksson
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 18 maj.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 maj
          </note>
          <note>
            Lena Olsson
          </note>
          <note>
            Ulla Andersson
          </note>
          <note>
            Ulla Andersson
          </note>
          <note>
            Caroline Helmersson-Olsson
          </note>
          <note>
            Per Bolund
          </note>
          <note>
            Aleksander Gabelic
          </note>
          <note>
            Eva Selin Lindgren
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Eva Sonidsson
          </note>
          <note>
            Jasenko Omanovic
          </note>
          <note>
            Carin Runeson
          </note>
          <note>
            Hans Linde
          </note>
          <note>
            Hans Linde
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 maj.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 6 maj
          </note>
          <note>
            Bodil Ceballos
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Lena Olsson
          </note>
          <note>
            Lena Hallengren
          </note>
          <note>
            Tina Ehn
          </note>
          <note>
            Krister Örnfjäder
          </note>
          <note>
            Carina Adolfsson Elgestam
          </note>
          <note>
            Carina Adolfsson Elgestam
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 maj.
          </note>
          <note>
            13 § Kammaren åtskildes kl. 16.10.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
