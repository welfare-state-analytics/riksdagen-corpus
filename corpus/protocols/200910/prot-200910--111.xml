<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--111</head>
          <docDate when="2010-04-28 00:00:00">2010-04-28 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:111
          </note>
          <note>
            Onsdagen den 28 april
          </note>
          <note>
            Kl. 09:00 - 16:15
          </note>
          <note>
            1 § Justering av protokoll
          </note>
          <note>
            Justerades protokollet för den 22 april.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2009/10:338
          </note>
          <note>
            Interpellation 2009/10:338 Europa 2020-strategin
          </note>
          <note>
            Interpellationen kommer att besvaras tisdagen den 18 maj 2010.
          </note>
          <note>
            Skälet till dröjsmålet är att statsrådet Birgitta Ohlsson befinner
            sig på resor vid alla interpellationstillfällen dessförinnan.
          </note>
          <note>
            Ingrid Hjelt af Trolle
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 21 juni
          </note>
          <note>
            den 21 juni
          </note>
          <note>
            den 22 juni
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2010)119
          </note>
          <note>
            KOM(2010)93
          </note>
          <note>
            KOM(2010)94
          </note>
          <note>
            KOM(2010)98
          </note>
          <note>
            KOM(2010)101, KOM(2010)102, KOM(2010)103
          </note>
          <note>
            KOM(2010)86
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Den nya influensan A(H1N1)
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            7 § Ändring av övergångsbestämmelserna till lagen (2008:145)
            om statligt tandvårdsstöd
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            8 § En nedre promillegräns för sjöfylleri
          </note>
          <note>
            Föredrogs
          </note>
          <note type="speaker">
            Anf. 1 GUNNAR SANDBERG (s):
          </note>
          <note>
            Fru talman, ledamöter i civilutskottet och åhörare! Vi ska debattera
            betänkandet En nedre promillegräns för sjöfylleri . Jag yrkar
            inledningsvis bifall till den gemensamma reservationen från Socialdemokraterna,
            Vänsterpartiet och Miljöpartiet.
          </note>
          <note>
            I propositionen föreslås att straffansvaret för sjöfylleri utvidgas
            genom att det bland annat införs en fast nedre promillegräns.
            Vidare föreslås att det införs en möjlighet att ta rutinmässiga
            alkoholutandningsprov på personer som omfattas av den nya promilleregeln.
          </note>
          <note>
            Det är bra att propositionen äntligen har kommit till. Den här
            ändringen i lagstiftningen tog vi initiativ till under förra mandatperioden.
            Vi har därför väntat på förslaget, som vi nu självklart välkomnar.
            En lagstiftning med en nedre gräns för sjöfylleri är nödvändig
            av trafiksäkerhetsskäl och för att markera att sjötrafik och alkohol
            inte hör ihop.
          </note>
          <note>
            I vår reservation tar vi också upp frågan om behörighetsbevis
            för fritidsbåtar. Vi menar att krav på behörighetsbevis för fritidsbåtar
            hade kunnat behandlas i samma proposition för att skapa en enhetlig
            lagstiftning. Nästan alla svenskar vill ha någon form av båtkörkort,
            visar en undersökning från Gallup som gjorts på uppdrag av försäkringsbolaget
            If. Var tredje vill ha körkort för alla typer av båtar. Därför
            beklagar vi att förslaget inte finns med.
          </note>
          <note>
            Tillbaka till frågan om sjöfylleri! Vi undrar varför regeringen
            inte fullföljer det förslag om vilka fartyg som ska omfattas av
            promilleregeln som Rattfylleriutredningen lade fram i delbetänkandet
            Rattfylleri och sjöfylleri . Utredningen förordade att maskindrivna
            fartyg med en längd under 7 meter och vars maximifart inte överstiger
            7 knop samt segelfartyg med en längd under 7 meter och fartyg
            under rodd skulle undantas från regelverket.
          </note>
          <note>
            Vi förstår att regeringen har varit splittrad i frågan. Orsaken
            till detta har varit att Moderaterna velat undanta större båtar.
            De vill undanta alla båtar över 12 meter och har dessutom velat
            ha en klart högre hastighetsgräns för de mindre båtar som reglerna
            ska gälla. De andra partierna har velat att alla båtar över 7
            meter ska omfattas av reglerna, liksom mindre båtar som kan göra
            minst 7 knop. Kompromissen betyder att fler båtförare nu kan ta
            sig en sup. Eftersom det finns ungefär 300 000 motorbåtar med
            minst 10 hästkrafters motor eller som man kan sova över i kan
            tiotusentals fler båtar undantas med det nuvarande förslaget.
            Kompromissen mellan regeringspartierna innebär en höjning, så
            att regelverket berör fartyg med motordrift som kör med en hastighet
            på minst 15 knop eller har ett skrov med en största längd på minst
            10 meter. Många båtar kommer därför inte att omfattas av den föreslagna
            lagstiftningen.
          </note>
          <note>
            Fru talman! Trots att gränsen höjs väsentligt innehåller inte
            propositionen någon analys av vilka konsekvenser regeringens förslag
            får för möjligheten att öka sjösäkerheten. Hur många båtar som
            berörs av lagstiftningen redovisas inte. Enligt båtbranschen omfattar
            den föreslagna lagändringen ungefär 10 procent, eller ca 80 000
            båtar av samtliga fritidsbåtar. Personer som är ute och ror och
            har druckit några öl kommer troligen inte att kontrolleras.
          </note>
          <note>
            Vi menar att regeringens förslag om vilka fartyg som ska omfattas
            av den nya lagstiftningen måste följas upp och utvärderas, så
            att det säkerställs att lagen ger ökad sjösäkerhet. En förnyad
            prövning av regelverket kan därför behöva göras. Ingen ska vara
            onykter på sjön. Den regeln ska gälla alla båtförare, oavsett
            båttyp. Bara 3540 procent av hela landets båtbestånd berörs av
            lagförslaget.
          </note>
          <note>
            Frågan är varför inte alla båtar, oavsett storlek och hastighet,
            ska omfattas om ett förbud ska införas. En segelbåt som väger
            10 ton men är 9,99 meter lång undantas till exempel från de föreslagna
            reglerna. Om man jämför detta förslag med vad som gäller på våra
            vägar eller vad som gäller för våra terränggående fordon blir
            bilden mycket märklig. Vem skulle komma på tanken att upprätta
            en promillegräns för bara vissa typer av bilar, skotrar eller
            fyrhjulingar och inte för alla?
          </note>
          <note>
            Nej, alkohol och trafik hör inte ihop. Det gäller alla trafikslag,
            även sjötrafik. Förhållandena till sjöss och riskerna med alkoholpåverkan
            påminner om situationen i vägtrafiken. Därför är det av trafiksäkerhetsskäl
            motiverat att införa samma nedre promillegräns för sjötrafiken
            som för vägtrafiken och terrängfordon. Promillegränsen borde omfatta
            alla båtar, oavsett storlek och hastighet. Det är lika farligt
            att åka en liten båt på fyllan som en stor.
          </note>
          <note type="speaker">
            Anf. 2 EGON FRID (v):
          </note>
          <note>
            Fru talman! Jag inleder med att yrka bifall till reservationen
            från s, v och mp i civilutskottets betänkande.
          </note>
          <note>
            Jag såg i morse på nyheterna från Långholmen, där det vårrustades
            inför båtsommaren. Det är bra att även lagen om sjöfylleri vårrustas
            inför sommaren här i riksdagen.
          </note>
          <note>
            Reservationen stöder förslaget från regeringen och utskottet
            om att riksdagen ska besluta att en fast nedre promillegräns på
            0,2 promille införs för sjöfylleri. Reservationen stöder även
            förslaget om utvidgat straffansvar för grovt sjöfylleri vid 1,0
            promille och att rutinmässiga alkoholutandningsprov för att kontrollera
            nykterheten till sjöss ska bli möjliga.
          </note>
          <note>
            Reservationen har stöd i och stöder också Rattfylleriutredningens
            förslag i delbetänkandet Rattfylleri och sjöfylleri , SOU 2006:12,
            vilket naturligtvis ger reservationen stor tyngd. Rattfylleriutredningens
            förslag innebär att maskindrivna fartyg med en längd under 7 meter
            och vars maxfart inte överstiger 7 knop samt segelfartyg med en
            längd under 7 meter och fartyg under rodd undantas från regelverket.
          </note>
          <note>
            De förändringar som skedde den 1 juli 2008 och innebär att Kustbevakningen
            har befogenheter att dels ta utandningsprov i form av bevisprov
            på den som är skäligen misstänkt för sjöfylleribrott, dels stoppa
            fartyg för att kunna ta sådana prov är bra, men detta bevisar
            bara problemets storlek och att samma promillegränser som gäller
            i trafiken på land behövs även för sjötrafiken.
          </note>
          <note>
            Vi välkomnar därför att det nu läggs fram förslag och att det
            finns en majoritet för en skärpt lagstiftning. En lagstiftning
            med en fast nedre promillegräns för sjöfylleri som är motiverad
            av trafiksäkerhetsskäl markerar samhällets syn: att sjötrafik
            och alkohol inte hör ihop. Vad vi dock inte välkomnar är den avgränsning
            som regeringen gör av vilka båtar som ska omfattas av den nya
            lagen.
          </note>
          <note>
            Fru talman! Jag och Vänsterpartiet anser att straffbestämmelserna
            för sjöfylleri behöver skärpas och stöder förslaget i dessa delar.
            För oss är det rimligt att de promillegränser som gäller i vägtrafiken
            bör införas även för sjötrafik och sjöfylleri. Att framföra en
            snabb båt i berusat tillstånd kan innebära lika stor risk som
            att köra bil berusad. Att cykla i berusat tillstånd kan innebära
            lika stor risk som att framföra en liten båt eller annan farkost
            på sjön. Det finns därför ingen anledning att bestämmelserna ska
            vara olika. Promillegränserna för sjöfylleri bör alltså vara desamma
            som för rattfylleri.
          </note>
          <note>
            Regeringen har berett Rattfylleriutredningens förslag. Den förra
            regeringen gjorde detsamma, och Rattfylleriutredningens förslag
            var nära att hinna genomföras före regeringsskiftet 2006.
          </note>
          <note>
            Det finns anledning att hävda att regeringens beredningsarbete
            inte skett så skyndsamt som varit möjligt. Det finns anledning
            att hävda och tro att beredningen av detta betänkande skett så
            långsamt för att det har varit svårt för Alliansen att ta tag
            i denna för många kontroversiella fråga. Det kontroversiella kan
            vara att det finns speciella friheter på sjön som inte får beskäras
            ytterligare. Men det är inte acceptabelt att vissas frihet ska
            kunna äventyra säkerheten i trafiken till sjöss på grund av att
            vi inte vågar eller förmår fatta ett beslut i riksdagen som är
            i enlighet med lagstiftningen på land.
          </note>
          <note>
            Vad är det som motiverar att det är tillåtet att på ett betryggande
            sätt framföra en båt till sjöss även om promillehalten i blodet
            inte är 1,0, eller över, jämfört med att framföra ett motorfordon
            på land på ett betryggande sätt med samma promillehalt? Naturligtvis
            är det så att detta inte går att motivera. Därför är det nu bra
            att denna förändring är på väg att ske. Det går inte att framföra
            ett fordon på land eller en båt till sjöss på ett betryggande
            sätt om föraren är påverkad av alkohol eller andra berusningsmedel.
          </note>
          <note>
            Vad är det då, fru talman, som motiverar regeringen och civilutskottets
            majoritet att frångå Rattfylleriutredningens förslag om vilka
            båtar som ska omfattas av en nedre promillegräns för sjöfylleri?
          </note>
          <note>
            Här skiljer vi oss: 7 meter och/eller 7 knop kontra 10 meter
            och/eller 15 knop. Rattfylleriutredningens förslag till gräns
            för vilka båtar som ska omfattas är relevant då denna gräns gäller
            för andra regler på sjön och delar upp det i mindre och större
            båtar. Hur många båtar som undantas och skiljer dessa två förslag
            åt är svårt att säga och är något som regeringen inte vill redovisa.
            Men då det finns ca 750 000 fritidsbåtar går det nog att anta
            att det rör sig om långt mer än 100 000 båtar som regeringen väljer
            att undanta från lagändringarna.
          </note>
          <note>
            Redan Rattfylleriutredningens gräns var generös i överkant för
            vilka båtar som skulle undantas. Det kan tyckas att undantagsreglerna
            enligt Rattfylleriutredningens förslag är för omfattande i jämförelse
            med fordonstrafik på land. Men ändå vågar inte regeringen och
            majoriteten i utskottet omfatta de flesta normala fritidsbåtarna
            och därmed i större utsträckning jämställa rattfylleri på land
            och till sjöss.
          </note>
          <note>
            Fru talman! Trots att gränserna höjs väsentligt innehåller inte
            propositionen någon analys av vilka konsekvenser regeringens förslag
            får för möjligheterna att öka sjösäkerheten. Hur många båtar som
            faktiskt berörs av lagstiftningen redovisas inte. Avsikten måste
            vara att lagstiftningen fångar in de fartyg och båtar där riskerna
            för trafiksäkerheten är påtagliga om de framförs under alkoholpåverkan.
            Vi menar därför att regeringens förslag om vilka fartyg som ska
            omfattas av den nya lagen måste följas upp och utvärderas för
            att säkerställa att lagen ger en ökad sjösäkerhet och mindre sjötrafik
            där alkohol förekommer.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 3 JAN LINDHOLM (mp):
          </note>
          <note>
            Fru talman! Civilutskottets betänkande om en nedre promillegräns
            för sjöfylleri utgår denna gång inte, som under de senaste åren
            som jag har följt, enbart från ett antal motioner, utan det finns
            också en proposition från regeringen med i bakgrundsmaterialet.
            Sedan finns det följdmotioner på propositionen och två motioner
            från allmänna motionstiden som vi också behandlar i betänkandet.
          </note>
          <note>
            Riksdagens hemsida är fantastisk, fru talman. Med bara ett par
            små klick har man tillgång till hela sjöfyllerifrågans historia.
            Det är bra för oss som inte har varit med så länge. Uppgifter
            från 20 år tillbaka i tiden fick jag upp direkt, med utredningar,
            propositioner, motioner och flera utskottsbetänkanden, naturligtvis
            inte från varje år men ungefär vartannat. Att frågan har berört
            många av riksdagens olika utskott ser man direkt och därmed den
            förändring som har skett i frågan.
          </note>
          <note>
            Allt detta är möjligt att göra väldigt enkelt, men jag har naturligtvis
            inte hunnit läsa igenom allt det material som kommit fram den
            vägen. Jag kunde konstatera att det både 1991 och 1999 fanns motionärer
            från nästan samtliga riksdagens partier som ville likställa reglerna
            för alkohol på sjön med reglerna för alkohol på väg. Vid den snabbkoll
            som jag försökte göra av antalet motioner inte antalet yrkanden,
            för det var för bökigt under de senaste 20 åren kunde jag konstatera
            att folkpartisterna har varit flitigast när det gäller att motionera
            i den här frågan.
          </note>
          <note>
            Nu har vi till slut fått ett betänkande som innebär ytterligare
            ett steg framåt i frågan, från det steg som jag uppfattar togs
            senast, nämligen den 16 februari 1999. Det var då, enligt vad
            jag kunde se, som man senast biföll någonting i frågan i stället
            för att bara hela tiden avslå alla förslag.
          </note>
          <note>
            Nu vet jag inte vad forskningen säger, men tio år kanske är ett
            normalt tempo för utvecklingen av ett rättsområde. Kanske någon
            som deltar i debatten här vet att det går ungefär tio år mellan
            varje gång vi lagstiftare väljer att flytta fram positionerna
            på ett rättsområde.
          </note>
          <note>
            Jag tycker att alla de politiker och partier som har drivit kravet
            på en sänkt promillegräns för sjöfylleri nu bör kunna känna att
            det som sker i och med dagens behandling av ärendet är en liten
            seger.
          </note>
          <note>
            Man kan naturligtvis ha synpunkter både på den föreslagna promillenivån
            och på regelverket för vilka sjöfartyg som omfattas. Men det viktiga
            måste ändå vara att vi går åt rätt håll, att vi får en rimligare
            lägstanivå för användandet av alkohol till sjöss för den som framför
            ett sjöfartyg. Vi från oppositionen välkomnar därför det här förslaget,
            och vår utgångspunkt är att det ska leda till en ökad säkerhet
            på sjön.
          </note>
          <note>
            När det gäller jämförelsen mellan att framföra fordon i trafik
            till sjöss och på land kan man tycka att det är underligt att
            det uppenbarligen inte är möjligt att till sjöss utse den som
            ska framföra fordonet en kväll när man ska till en festplats och
            det ska användas alkohol. Det är ju möjligt när det gäller framförandet
            av bilar. Det normala när man åker till en festplats är att man
            redan från början har bestämt vem som ska köra hem. Man kan tycka
            att det skulle vara möjligt att göra det till sjöss också och
            att ha en skarpare regel.
          </note>
          <note>
            Regeringen har alltså till viss del frångått de av Rattfylleriutredningen
            föreslagna gränserna, till exempel 77-regeln som är enkel att
            förstå, och har gjort det utan att egentligen förklara varför.
            Vi från oppositionen menar att när man gör ett sådant avsteg från
            utredningen finns det stor anledning att följa upp utfallet av
            förändringen för att se om den verkligen leder till den ökade
            sjösäkerhet som är målet och i vilken grad man når fram till ett
            rimligt mål.
          </note>
          <note>
            Just när det gäller var man har satt gränsen i propositionen
            är det som i så många andra av regeringens förslag som har kommit
            så snabbt här i mars; man får en känsla av att det inte finns
            något riktigt argument och ingen riktig förklaring till varför
            man har lagt fast just denna nivå. Det vore intressant om någon
            företrädare från regeringssidan kunde förklara varför man har
            bestämt sig för just den här nivån. Annars får man en känsla av
            att regeringen ibland skjuter från höften och lite på måfå bara
            för att man måste hitta någon nivå som man är överens om. Det
            vore intressant att få veta varför man har lagt sig just där man
            har lagt sig.
          </note>
          <note>
            Jag tror att det är bra med en bakgrund till detta också för
            dem som köper båtar. En tydlig signal från politiken borde vara
            att detta ska följas upp. Jag vet inte om det är vanligt, men
            jag har hört företrädare för båtfolket säga: Nu kommer man att
            anpassa sin båtstorlek till regelverket. Jag hoppas att det inte
            är så många som tänker så, men om det är många som gör det och
            om vi inte når målen om ökad sjösäkerhet kommer många att bli
            besvikna om vi sedan ändrar reglerna om ett antal år när vi har
            följt upp det hela. Jag tror att det är bra att redan från början
            säga att en uppföljning kan leda till en justering av reglerna.
            Jag tror att det är viktigt när man ändå utgår från en utredning
            som har gjort en analys av vad som är en rimlig gräns för de sjöfartyg
            som ska omfattas av regelverket.
          </note>
          <note>
            Mot denna bakgrund tycker jag att den reservation som vi har
            från oppositionen ganska tydligt framför just detta. Därför yrkar
            jag bifall till den. Om majoriteten också ställde sig bakom den
            tror jag att det skulle bli en bättre dialog med båtfolket.
          </note>
          <note type="speaker">
            Anf. 4 ANTI AVSAN (m):
          </note>
          <note>
            Fru talman! När man lyssnar på de debattörer som har varit uppe
            här i talarstolen före mig kan man nästan få uppfattningen att
            sjöfylleri inte är straffbart i dag. Men det är det.
          </note>
          <note>
            Den regel som gäller i dag innebär att den som framför ett fartyg
            eller i övrigt på ett fartyg fullgör en uppgift av väsentlig betydelse
            för säkerheten till sjöss och då är så påverkad av alkoholhaltiga
            drycker eller något annat medel att det kan antas att han inte
            på ett betryggande sätt kan utföra vad som därvid åligger honom
            kan dömas för sjöfylleri. Det här gäller alla fartyg, oavsett
            storlek.
          </note>
          <note>
            Regeln tar sikte på konkret fara, medan den lagändring som vi
            diskuterar i dag egentligen handlar om abstrakt fara, nämligen
            om huruvida alkoholpåverkan i sig ska vara straffbart utan att
            det har förelegat någon konkret fara. Straffbarheten är alltså
            inte ny. Det är däremot den nya utformning som föreslås av sjöfyllerireglerna.
          </note>
          <note>
            Den gällande ordning som jag alldeles nyss relaterade till kommer
            att finnas kvar. Därutöver har frågan om huruvida det ska införas
            en nedre promillegräns för sjöfylleri diskuterats vid upprepade
            tillfällen. Frågan har utretts upprepade gånger, nu senast genom
            en utredning som tillsattes 2003 men som presenterade ett resultat
            2006. Det är riktigt som det har sagts tidigare: Gränsen som föreslogs
            där var 7 meter och 7 knop. Andra avgränsningar har också diskuterats
            i utredningen, men de har inte omnämnts här tidigare och jag ska
            inte heller gå in på dem.
          </note>
          <note>
            Avgränsningen är tänkt att gälla fartyg som med motordrift kan
            framföras i en hastighet om minst 15 knop. Då är det fartygets
            hastighetskapacitet som är det viktiga, och inte hur fort det
            faktiskt framförs. Det andra kriteriet är skrov med en största
            längd av minst 10 meter. Regeln föreslås gälla både yrkessjöfart
            och fritidssjöfart.
          </note>
          <note>
            Därutöver kan man säga att möjligheten ökar att också döma för
            grovt sjöfylleri direkt vid en promillehalt i blodet på 1,0. Men
            fortfarande ska det ske en helhetsbedömning när det gäller grovt
            sjöfylleri. Den lägre promilleregeln gäller, men man kan säga
            att presumtionen ökar för att det ska dömas till grovt sjöfylleri
            om alkoholhalten i blodet uppgår till 1 promille.
          </note>
          <note>
            Det är många avvägningsfrågor som ligger till grund för det förslag
            som nu har lagts fram. Förhållandena till sjöss ser naturligtvis
            väldigt olika ut; det kan man inte komma ifrån. De situationer
            som uppkommer i sjötrafiken är också väldigt olika beroende på
            antalet fartyg och hur farleder ser ut.
          </note>
          <note>
            En förutsättning för att införa en nedre gräns för sjöfylleri
            är att riskerna med alkoholpåverkan i sjötrafiken någorlunda kan
            jämställas med vägtrafiken. Det har regeringen pekat på i propositionen.
            Yrkessjöfarten, som transporterar såväl passagerare som gods,
            har varit föremål för en markant tillväxt under ett antal år och
            förekommer i betydande omfattning. Frågan om införande av en promillegräns
            för yrkessjöfarten är nog inte kontroversiell på något sätt.
          </note>
          <note>
            Men även fritidssjöfarten har ökat kraftigt under flera år. Antalet
            svenska fartyg som används för fritidsändamål uppskattas till
            750 000, precis som tidigare har sagts här. Till det kommer fritidstrafik
            med utländska fartyg i svenska vatten, framför allt sommartid.
          </note>
          <note>
            Fritidsfartygen är dessutom generellt sett större och snabbare
            än tidigare. Det är en trendmässig förändring. Vidare har restaurangverksamhet
            och olika typer av nöjesetablissemang längs kusterna och i skärgårdsområdena
            ökat. Därmed har också tillfällena till alkoholförtäring ökat,
            i alla fall typiskt sett, inte minst i samband med fritidssjöfart.
          </note>
          <note>
            Allt det här innebär faktorer som leder till en olycksrisk vid
            alkoholpåverkan hos den som framför fartyg eller annars har en
            viktig uppgift ombord på ett fartyg.
          </note>
          <note>
            Om man ska införa en promilleregel bör en sådan avgränsas i fråga
            om vilka fartyg den ska omfatta. Det är helt korrekt att regeln
            motiveras av trafiksäkerhetsskäl, men den bör därför bara omfatta
            fartyg med sådana hastighetsresurser eller av sådan storlek att
            det finns beaktansvärda risker med att framföra fartyget i alkoholpåverkat
            tillstånd.
          </note>
          <note>
            Jag har tittat på olycksstatistik, framför allt för Stockholms
            län. Faktum är att 90 procent av sjöolyckorna har förorsakats
            av nyktra båtförare. Men det innebär inte att det inte skulle
            finnas problem i samband med alkoholpåverkan. Det är också viktigt
            att promilleregeln inte omfattar fler fartyg än vad som är nödvändigt.
            Därför har man hamnat på den här avvägningen.
          </note>
          <note>
            Det utvidgade straffansvaret bör kombineras med en möjlighet
            att ta sållningsprov för att det ska bli så effektivt som möjligt.
            Sådana sållningsprov kan tas på personer som omfattas av regeln
            om en nedre promillegräns, och kriterierna för fartyget ska vara
            uppfyllda. Sållningsprov får tas av polisman eller tjänsteman
            vid Kustbevakningen.
          </note>
          <note>
            När det gäller andra fartyg som inte omfattas av promilleregeln
            är det också viktigt att framhålla att det är möjligt att ta bevisprov.
            Det är något som regeringen redan infört med ikraftträdande den
            1 juli 2008. Då infördes också en del andra regler när det gäller
            utökade möjligheter för Kustbevakningen att inleda förundersökning
            och annat, men jag ska inte fördjupa mig i det nu.
          </note>
          <note>
            Jag yrkar bifall till propositionen, vilket innebär att motionerna
            ska avslås.
          </note>
          <note type="speaker">
            Anf. 5 EGON FRID (v) replik:
          </note>
          <note>
            Fru talman! Anti Avsan vet nog mycket väl att vi i oppositionen
            är medvetna om den tidigare lagen om sjöfylleri och den ökade
            straffbarheten i det här förslaget till lagändring. Jag tror också
            att Anti Avsan i dag på morgonen har hört att vi har välkomnat
            lagskärpningen i sig.
          </note>
          <note>
            Jag vill ställa några frågor till Anti Avsan. Varför väljer regeringen
            den gräns för vilka båtar som kan undantas som man gör? Vilka
            belägg har man för detta i relation till de andra gränser som
            finns för båtfolket och vilka båtar som ska undantas från diverse
            regler på sjön?
          </note>
          <note>
            Vidare tycker jag att det är värt att fråga om Anti Avsan har
            uppgifter som inte redovisas vare sig i propositionen eller i
            betänkandet om hur många båtar som faktiskt undantas ytterligare
            genom att regeringen väljer den här gränsen på 10 meter och 15
            knop i stället för Rattfylleriutredningens förslag på 7 meter
            och 7 knop.
          </note>
          <note>
            Jag vill också ställa en fråga om sållningsprovet. I betänkandet
            står det att för att man ska få ta sållningsprov ska det omfattas
            av den nya promilleregeln. Samtidigt står det lite längre ned
            på samma sida i betänkandet att de regler som gäller för hur sållningsprov
            får tas avseende andra trafikslag ska gälla även för sjötrafiken.
            Kan Anti Avsan klara ut detta? Får man ta sållningsprov på förare
            av andra båtar än dem som omfattas av den nya promilleregeln?
          </note>
          <note type="speaker">
            Anf. 6 ANTI AVSAN (m) replik:
          </note>
          <note>
            Fru talman! Låt mig börja med avgränsningen. Det är viktigt att
            komma ihåg utgångspunkten att det är faran för annans säkerhet
            som står i centrum. De flesta dödsolyckorna till sjöss sker genom
            att det är ensamma, oftast berusade män som drunknar, kanske i
            samband med fiske. Det är ju inte en fara för andra.
          </note>
          <note>
            Det är också de aspekterna som kommer in i bilden när man ska
            avgränsa vilka som ska omfattas av promilleregeln. Här ska man
            komma ihåg att det handlar om en abstrakt fara. Man behöver inte
            påvisa att man har framfört fartyget på ett sätt som innebär att
            det skulle utgöra en fara för sjösäkerheten, utan alkoholpåverkan
            i sig är tillräckligt.
          </note>
          <note>
            När det gäller frågan om promilleregeln och möjligheten att ta
            sållningsprov är det så att det fordras en abstrakt regel för
            att ta sållningsprov eftersom det i annat fall inte finns någon
            brottsmisstanke. Det här är en särskild regel. Bevisprov tar man
            därför att det har uppkommit en misstanke om sjöfylleribrott.
            Då kan man gå in med straffprocessuella tvångsmedel i form av
            ett bevisprov. Förhållandena är precis desamma i vägtrafiken.
            Sållningsprov sker när polisen utför i förväg beslutade trafikkontroller.
            Det fordras ett beslut för det. Men det finns också möjlighet
            att ta ett sållningsprov i andra sammanhang.
          </note>
          <note>
            I sjötrafiken har bevisproven använts på det viset att när någon
            har gjort sig skyldig till ett sjötrafikbrott ligger det nära
            till hands att det kan bero på alkoholpåverkan, och då har man
            ofta tagit ett bevisprov. Här förutsätter man att det räcker med
            alkoholpåverkan.
          </note>
          <note type="speaker">
            Anf. 7 EGON FRID (v) replik:
          </note>
          <note>
            Fru talman! Det är en sak att man skiljer på regler för sjöfylleri
            och rattfylleri när det gäller vilka båtar och fordon som ska
            omfattas. Det skulle vara främmande att ha en lagstiftning för
            rattfylleri där man mäter längden på bilarna eller lastbilarna.
            Där utgår vi naturligtvis från att samma lagstiftning ska gälla
            för alla fordonslängder. Det borde vara en trafiknykterhetsregel
            som gäller även på sjön. Det här är en ologisk lagstiftning i
            den delen.
          </note>
          <note>
            Dessutom är det ologiskt om man kan tolka lagstiftningen på det
            sättet att sållningsprov bara får tas på dem som omfattas av den
            nya promilleregeln, det vill säga att det ska vara samma avgränsning
            som gäller för sjöfylleribrottet i sig. Jag menar att Anti Avsan
            ska vara tydligare med att sållningsprov ska kunna tas utifrån
            en trafiknykterhetssyn på sjön som motsvarar den på land. Det
            är en markering att i förebyggande syfte inte acceptera att alkohol
            förekommer på sjön. Därmed ska man få ha samma trafiknykterhetskontroller
            på sjön som på väg. Man ska kunna kontrollera nykterheten på sjön
            utan någon form av brottsmisstanke, precis som sker på väg. Det
            är den jämförbarheten som är viktig i signalsystemet från lagstiftaren
            och riksdagen. Det handlar om hur vi ser på alkohol i trafiken
            oavsett om det är på land eller till sjöss.
          </note>
          <note type="speaker">
            Anf. 8 ANTI AVSAN (m) replik:
          </note>
          <note>
            Fru talman! Det är lite svårt att veta vad man ska svara på när
            man hör Egon Frid. Principerna för sållningsprov följer det straffprocessuella
            regelverket, och det är inga konstigheter i det. Jag tror inte
            att jag har tillräckligt med tid på mig för att förklara detta
            för Egon Frid här och nu.
          </note>
          <note>
            Man kan inte ordna olika typer av kontroller. Det är som om man
            skulle anordna en kontroll med sållningsprov av folk som kommer
            upp från T-centralen för att se om folk är narkotikapåverkade,
            och alla får genomgå kroppsbesiktning. Jag tror nog att Egon Frid
            inser att det inte är möjligt.
          </note>
          <note>
            Möjligheten att ta sållningsprov är kopplad till promillegränsen.
            I alla andra fall finns möjligheten att ta bevisprov. Det gäller
            samtliga fartyg, precis som jag sade inledningsvis. Det är viktigt
            att komma ihåg att den här delen av lagstiftningen, som har varit
            det som har gällt fram till nu, finns kvar. Det blir det nya andra
            stycket i 20 kap, 4 § i sjölagen. Det första stycket där handlar
            om just den här nya promilleregeln med den nedre promillegränsen.
          </note>
          <note>
            Den lagstiftning som föreslås i propositionen är avvägd utifrån
            en mängd olika utgångspunkter. Det är viktigt att påpeka att sjötrafiken
            inte är fullt jämförbar med vägtrafiken. Det har samtliga utredningar
            som föregick 2006 års rattfylleriutredning påpekat väldigt tydligt.
            De aspekterna finns också med i 2006 års rattfylleriutredning,
            men där gör man en avvägning mellan för och emot och tycker att
            argumenten talar för en nedre promillegräns. Det är där vi har
            hamnat nu med den avgränsning som gäller.
          </note>
          <note type="speaker">
            Anf. 9 LENNART PETTERSSON (c):
          </note>
          <note>
            Fru talman! Alkohol och olika transportmedel hör normalt inte
            ihop. Det skulle möjligen vara som drivmedel, men däremot inte
            när man ska framföra dem. Vi har under många år haft en alkohollagstiftning
            när det gäller fordon på land. Den har successivt skärpts. Det
            har också givit ett bra resultat. Det finns väl ingen i dag som
            tycker att det är okej att köra bil i onyktert tillstånd, men
            om man går 50 år tillbaka i tiden var det mycket vanligare, och
            det var också mer accepterat.
          </note>
          <note>
            Jag erkänner gärna att jag inte har någon som helst sjövana och
            inte heller någon som helst kunskap om båtar. Jag anser mig ändå
            ha ett så pass gott omdöme att jag kan bedöma rimligheten i det
            förslag som regeringen nu har lagt fram.
          </note>
          <note>
            Det är i mina ögon oacceptabelt att vara onykter när man har
            ansvaret för att framföra ett fartyg. Det gäller oberoende om
            det handlar om yrkessjöfart eller fritidsbåtar. Med gränserna
            0,2 promille för sjöfylleri och 1,0 promille för grovt sjöfylleri
            tar vi ett stort steg mot en sundare kultur på sjön. Personligen
            skulle jag inte ha något emot samma regler på vatten som på land,
            men det kan förhoppningsvis komma i ett senare skede om det visar
            sig att dagens förslag är otillräckligt.
          </note>
          <note>
            Det finns de som tycker att det är rimligt att ha generösare
            villkor för sjöfylleri än för rattfylleri. Det finns de som till
            exempel säger att nya regler försvårar om man blir tvungen att
            flytta sin båt på grund av oväder. Men om det nu är så att det
            finns risk för dåligt väder får man väl låta bli att dricka alkohol!
            Svårare är det inte. Att kunna hålla koll på väderprognoserna
            är väl en viktig egenskap när man är till sjöss. Det går bra att
            njuta av god mat och ha trevligt tillsammans med goda vänner även
            utan att ha alkohol med i bilden.
          </note>
          <note>
            Nu föreslår regeringen vissa gränser när det gäller hastigheter
            och storlek på fartygen, och de kan självklart diskuteras. Men
            för mig är inte en meter hit eller en knop dit det avgörande,
            utan det viktigaste är att vi kommer till beslut. Även detta kan
            vi korrigera i ett senare skede om det skulle behövas.
          </note>
          <note>
            Jag tycker att det är bra med möjligheterna att ta, som det heter,
            rutinmässiga alkoholutandningsprov, det vill säga att man ska
            vara tvungen att blåsa om man får den uppmaningen. Det gäller
            när vi kör bil, och det ska vara lika naturligt när vi framför
            en båt.
          </note>
          <note>
            Det är också bra att tjänstemän på Kustbevakningen och inte bara
            polisen ska få rättighet att genomföra alkoholprov. Dels går det
            att göra fler tester, dels behöver vi inte belasta polisen med
            arbetsuppgifter som kan utföras av någon annan.
          </note>
          <note>
            Det är säkerheten och skaderiskerna, både för en själv och för
            andra, som är huvudskälet till den nya lagen. Precis som när man
            kör bil har man ett ansvar för passagerarna men också för alla
            andra människor i omgivningen. Det sker på tok för många olyckor
            till sjöss på grund av alkohol. Nu kommer inte alla olyckor att
            försvinna. Det är som Anti Avsan sade, att det finns en del ensamma
            fiskare som av olika anledningar kombinerar sitt nöje med att
            dricka alkohol, och följderna blir förödande. Men lagen kommer
            ändå att ha en stor preventiv effekt, och med det följer med automatik
            färre olyckor. Med tanke på att fler och fler människor vistas
            på sjön, framför allt på sommaren, är det motiverat med en skärpt
            lagstiftning.
          </note>
          <note>
            Fru talman! När det gäller oppositionens reservation måste jag
            erkänna att jag tycker att den är oerhört tunn. Det är mest kosmetika
            och den verkar nästan vara skriven bara för syns skull. Nu har
            man ju den rättigheten som opposition, men detta är en fråga där
            vi rimligtvis skulle ha kunnat enas över blockgränsen. Alla tycker
            ju att propositionen är bra. Om sedan en båt behöver vara 7 eller
            10 meter kan inte vara en avgörande fråga. Om en båt får framföras
            i 7 eller 15 knop är inte heller avgörande. Det är ändå långsammare
            än en moped så det kan jag stå ut med.
          </note>
          <note>
            Jag yrkar bifall till utskottets förslag i betänkandet och avslag
            på reservationen.
          </note>
          <note type="speaker">
            Anf. 10 LARS TYSKLIND (fp):
          </note>
          <note>
            Fru talman! Jag yrkar bifall till förslaget i betänkandet och
            avslag på reservationen.
          </note>
          <note>
            Folkpartiet och alliansregeringen anser att sjösäkerhet är centralt,
            och inte minst visas det i hur vi har behandlat frågan om sjöfylleri
            och tagit den på stort allvar under mandatperioden. I juli 2008
            togs ett viktigt steg när tjänstemän hos Kustbevakningen fick
            befogenhet att ta alkoholutandningsprov som bevisprov för misstänkt
            fylleri samt inleda förundersökning om sjöfylleribrott.
          </note>
          <note>
            I dagens betänkande om en nedre promillegräns för sjöfylleri,
            med regeringens proposition med samma namn som grund, skärps lagstiftningen
            ytterligare.
          </note>
          <note>
            Fru talman! Jag tycker att det är väldigt glädjande att vi nu
            kan anta det här regeringsförslaget i stor politisk enighet även
            om man fick ett annat intryck när man hörde Gunnar Sandberg och
            Egon Frid i deras inledande anföranden. Men så är det faktiskt.
          </note>
          <note>
            Det är helt naturligt att vi gör detta, för naturligtvis anser
            vi alla med skärpa att alkohol och trafik inte hör ihop. Det gäller
            naturligtvis alla trafikslag, såväl sjötrafik som vägtrafik.
          </note>
          <note>
            Det är viktigt att lyfta fram det som Anti Avsan påminde om,
            nämligen att det faktiskt redan i dag finns en tämligen bra, fungerande
            sjöfyllerilag. Där är det tydligt att den som inte fullgör sina
            uppgifter på ett säkert sätt eller inte framför ett fartyg på
            ett säkert sätt kan dömas för sjöfylleri och även grovt sjöfylleri
            om alkoholhalten är över 1 promille.
          </note>
          <note>
            Fru talman! Den förändring som vi nu ska besluta om innebär att
            förhållandena mer liknar det som gäller vägtrafiken i och med
            att vi får en nedre promillegräns. Lagändringen ska gälla från
            den 1 juni 2010, alltså redan nu inför kommande båtsäsong. Det
            innebär att man får ett direkt straffansvar om man framför ett
            fartyg eller har en annan avgörande uppgift för sjösäkerheten
            ombord och alkoholkoncentrationen i blodet uppgår till mer än
            0,2 promille. Är koncentrationen 1 promille eller däröver räknas
            det som grovt sjöfylleri.
          </note>
          <note>
            Lagstiftningen kommer att gälla både yrkessjöfart och fritidsbåtar,
            och den kommer med andra ord att ligga i linje med vad som gäller
            för vägtrafiken. Men man kan ändå inte blunda för att det finns
            skillnader, och det har också tagits upp här tidigare i debatten.
            Det krävs att man gör en avgränsning så att de fartyg där de påtagliga
            riskerna finns fångas upp av regelverket men samtidigt att inte
            fler fartyg än nödvändigt omfattas. Den avgränsning som regeringen
            nu har föreslagit i propositionen bygger både på hastighetskapacitet
            och längd på båten, och de gränser som man har bedömt som rimliga
            är en hastighetskapacitet på 15 knop och en högsta längd på 10
            meter.
          </note>
          <note>
            Jag kan tycka, och från Folkpartiets sida tycker vi, att det
            här är en rimlig avvägning utifrån utredning och remissförfarande.
            Det bygger naturligtvis inte på någon exakt vetenskap. Det låter
            i debatten som att det här med 7 knop och 7 meter är något slags
            exakt vetenskap, men det är naturligtvis en bedömning.
          </note>
          <note>
            I debatten har det också framkommit att vi nu höjer gränsen från
            någonting, men faktum är att vi faktiskt inför begränsningar.
            I dag finns inte denna lagstiftning.
          </note>
          <note>
            Fru talman! Den nya lagstiftningen innebär också att polisen
            och Kustbevakningen får befogenhet att ta rutinmässiga alkoholutandningsprov
            om fartyget kan antas omfattas av sjöfyllerilagstiftningen.
          </note>
          <note>
            Sammantaget kan man säga att vi är ganska eniga om förslaget,
            även om jag tycker att det inte riktigt framgår av debatten. De
            avvägningar som har gjorts från regeringens sida är högst rimliga
            i sammanhanget.
          </note>
          <note>
            Den reservation som finns från den rödgröna oppositionen är på
            punkt 2 och handlar om uppföljning. Precis som Lennart Pettersson
            var inne på känns den på ett sätt ganska irrelevant, för det är
            ju ganska självklart att all lagstiftning ska följas upp. Skulle
            vi hålla på att reservera oss på det sättet får vi skicka med
            en reservation i varje lagstiftningsärende. Vi måste ju ändå utgå
            från att fattar man en ny lag måste man även följa upp att den
            fungerar.
          </note>
          <note>
            Med det yrkar jag bifall till förslaget i betänkandet och avslag
            på reservationen.
          </note>
          <note type="speaker">
            Anf. 11 GUNNAR SANDBERG (s) replik:
          </note>
          <note>
            Fru talman! Men Lars Tysklind, ni var ju inte helt överens i
            början! Ni ville ju också ha 7 meter och 7 knop. Det var Moderaterna
            som förespråkade en större längd. Men det är inte det som är saken.
            Inför man en lag om en nedre promillegräns tycker vi att det borde
            omfatta alla motordrivna båtar liksom det omfattar alla motordrivna
            fordon. Det finns ingen krogbil som man får ta för att sticka
            till krogen och ta sig ett glas vin. Vi har heller inga skillnader
            när det gäller snöskotrar för den som vill åka till någon fjällsjö
            och fiska fjällöring, utan det är samma krav 0,2 promille som
            det är i biltrafik. Det borde gälla även ute på sjön.
          </note>
          <note>
            Jag kan förstå att en del kan känna sig bedrövade när de åker
            ut på någon berghäll i solnedgången och tar sig ett glas vin,
            och sedan ställs inför vem som ska köra hem. Vi fixar det i biltrafiken;
            någon måste vara nykter och kunna köra. Det tror jag att man klarar
            även i sjötrafiken.
          </note>
          <note>
            Vi föreslog att 7 knop och 7 meter kunde vara någonting att prova
            för att se om det blev bättre. Ni i Alliansen frångick Rattfylleriutredningen.
            Det fanns alltså en utredning som kom fram till hastigheten 7
            knop och längden 7 meter. Varför frångick ni det och i stället
            ställde upp på en kompromiss?
          </note>
          <note type="speaker">
            Anf. 12 LARS TYSKLIND (fp) replik:
          </note>
          <note>
            Fru talman! Jag kan bara konstatera att varken Gunnar Sandberg
            eller Socialdemokraterna har reserverat sig på den här punkten
            utan instämt i regeringens proposition. Det man reserverat sig
            mot handlar om uppföljningen, ingenting annat. Sedan kan man,
            som jag sade i mitt anförande, diskutera avvägningen.
          </note>
          <note>
            En lagstiftningsprocess inleds ofta med en utredning. Därefter
            har man ett remissförfarande, och utifrån det materialet gör man
            sedan en avvägning i propositionen. Därför stämmer det inte riktigt
            när Gunnar Sandberg säger att det ska gälla motordrivna båtar.
            Tvärtom hävdar Gunnar Sandberg ganska bestämt att 7 knop går bra,
            och då handlar det väl om någon typ av motordrift.
          </note>
          <note>
            Återigen vill jag upprepa att man inte, när det gäller båtar
            under 10 meter eller med en hastighetskapacitet under 15 knop,
            har rätt att uppträda onyktert så att man äventyrar sjösäkerheten.
            Vi har en grundläggande lagstiftning som fungerar ganska väl.
            Både polisen och Kustbevakningen har befogenheter att gå in och
            ta bevisprov och inleda förundersökning vad gäller personer som
            uppträder på det sättet på sjön.
          </note>
          <note>
            Vi ska inte blanda ihop korten och få det att verka som om det
            finns något slags frisedel för en stor grupp båtförare, för det
            finns det inte.
          </note>
          <note type="speaker">
            Anf. 13 GUNNAR SANDBERG (s) replik:
          </note>
          <note>
            Fru talman! Nej, naturligtvis inte. Jag tror att folk har förstånd
            nog att inte dricka sig redlös och sedan hoppa i en båt som inte
            omfattas av den nedre promillegränsen. Men jag tror inte heller
            att det kommer att tas stickprov på dem som inte omfattas av den
            nedre promillegränsen annat än om de kör väldigt konstigt och
            man märker att det inte ser helt okej ut.
          </note>
          <note>
            Mellan biltrafik och sjötrafik kan det finnas en viss skillnad,
            men när det gäller terränggående fordon fyrhjulingar och snöskotrar
            och sjötrafik tycker jag inte att skillnaden är särskilt stor.
            Där finns inga undantag, och det kommer aldrig att bli några undantag.
            Där kör man om man är nykter och ställer undan skotern om man
            har druckit. Detsamma gäller fyrhjulingar. Därför tycker jag inte
            att det borde vara någon skillnad. Om man inför en promillegräns
            bör den omfatta alla motordrivna båtar.
          </note>
          <note type="speaker">
            Anf. 14 LARS TYSKLIND (fp) replik:
          </note>
          <note>
            Fru talman! Man kan naturligtvis låta principen att allt ska
            vara lika, oberoende av om det finns skillnader, vara det övergripande
            politiska beslutet. Det viktiga med en lagstiftning är emellertid
            att den är anpassad för den situation som vi faktiskt ska reglera.
            Den avvägning som regeringen nu gör bifalls inte bara av utskottsmajoriteten
            utan av ett enigt utskott. Som jag nämnde har oppositionen inte
            reserverat sig mot begränsningarna beträffande längd och hastighetskapacitet.
          </note>
          <note>
            När det gäller att ta stickprov eller sållningsprov är lagstiftningen
            så utformad att om båten kan antas tillhöra den grupp båtar som
            omfattas av 15 knop och 10 meter kan man ta sådana stickprov.
            Både Kustbevakningen och polisen kan ta dessa prov. Bara det faktum
            att man kan gå in och ta proven har givetvis ett viktigt förebyggande
            syfte. Det är viktigt för att kunna upptäcka sjöfylleri.
          </note>
          <note>
            Om man, som Gunnar Sandberg sade, kör omkring vingligt på sjön
            finns det en lagstiftning som fungerar i dag. Om man uppträder
            på ett osäkert sätt på sjön och kan antas vara berusad kan man
            med dagens lagstiftning dömas för både sjöfylleri och grovt sjöfylleri.
            Från den 1 juni i år finns ett absolut straffansvar på vissa promillegränser,
            0,2 och 1 promille, och man kommer att kunna ta sållningsprov
            eller stickprov. Det är en viktig reform i sammanhanget.
          </note>
          <note>
            Som jag sade tidigare kommer all lagstiftning att följas upp.
            En stor del av detta bygger inte på en exakt vetenskap utan på
            en bedömning.
          </note>
          <note type="speaker">
            Anf. 15 YVONNE ANDERSSON (kd):
          </note>
          <note>
            Fru talman! Jag yrkar bifall till utskottets förslag i betänkandet
            och avslag på reservationen.
          </note>
          <note>
            Straffansvaret för sjöfylleri och grovt sjöfylleri utvidgas.
            En fast nedre gräns på 0,2 promille alkohol i blodet gäller för
            sjöfylleri, och 1 promille gäller för grovt sjöfylleri. Regeln
            ska gälla både sjöfart inom yrket och sjöfart på fritiden. Detta
            välkomnar vi kristdemokrater. Vi som ofta vistas på sjön kan redan
            nu inse hur tryggheten ökar. Kustbevakningen, tjänstemän och polisen
            ska kunna ta alkoholutandningsprov på personer som omfattas av
            de nya bestämmelserna.
          </note>
          <note>
            För vilka gäller då detta? Det har sagts mycket av herrarna före
            mig i debatten, men jag vill gärna upprepa att vi har en lag som
            fungerar väl när det gäller sjöfylleri. Nu kompletteras den dessutom
            med ytterligare bestämmelser, nämligen om man framför ett fartyg
            som kan köras i hastigheter över 15 knop eller är större i skrovet
            än 10 meter. Lagändringen träder i kraft om en dryg månad, den
            1 juni. Det blir något att fira för oss båtägare som ska sjösätta
            våra båtar. Varför blir det något att fira? Jo, alkohol och trygghet
            är inte begrepp som precis korrelerar med varandra. Tvärtom är
            vi inte trygga utan tydlighet i regelsystemet.
          </note>
          <note>
            Oppositionens reservation är märklig i minst två avseenden. Till
            att börja med har båtar funnits sedan urminnes tider. När vår
            alliansregering nu gör det som s-regeringar haft möjlighet att
            göra under decennier av maktinnehav kritiseras det från deras
            håll. Är ni i oppositionen inte glada över att vi kommit så här
            långt? Om ni suttit vid makten hade vi fortfarande kanske inte
            ens haft något att debattera om i dag, än mindre att votera om.
          </note>
          <note>
            Jag begär inte att ni ska sjunga tacksamhetens lov för det som
            alliansregeringen gör, men jag begär någon typ av respekt för
            det som görs. När vi tar steg i rätt riktning behöver ni väl inte
            kritisera det bara för att ni tror att vi, när vi nu tar detta
            steg, inte kommer att följa upp lagen, inte kommer att utvärdera
            vad som händer, inte kommer att ta några konsekvenser. Det låter
            så korkat att jag måste få säga det en gång för alla.
          </note>
          <note>
            Ni vill ha denna förändring, det säger ni alla, men sedan vill
            ni att vi ska gå lite längre. Vad är det ni egentligen vill? Vill
            ni försena alltihopa? Ni har ju försenat politiken i det här landet
            på en rad punkter i mängder av år. Det här säger ni att ni vill
            ha, men ni vill ändå försena det ytterligare, gärna genom att
            behörighetsbevisen ska bli kopplade till alkohol.
          </note>
          <note>
            Vad i hela världen har behörighetsbevisen för koppling till alkoholfrågan?
            Inte vill jag, för att jag har körkort för bil, bli hopkopplad
            med att jag möjligtvis, kanske, nog skulle köra rattonykter. Inte
            heller vill jag, sedan jag tog förarbevis för några år sedan,
            något som jag är rätt stolt över, bli hopkopplad med att det förarbeviset
            var nödvändigt för att jag skulle inse alkoholens påverkan. De
            allra flesta gör det. I vårt gäng här finns det sådana som har
            skepparexamen, är domare inom sjöräddningen och jag vet inte allt.
            Vi har diskuterat frågan och kommit fram till avvägningarna. Det
            här förslaget är alldeles utmärkt som ett första steg.
          </note>
          <note>
            Bättre än att ni i oppositionen kritiserar vårt förslag är att
            fylla på er digra lista med alla era löften, om ni händelsevis
            skulle vinna valet.
          </note>
          <note>
            Då kan ni skriva: Om vi vinner valet river vi upp den här lagstiftningen,
            och så ser vi till att det blir en utredning när vi kopplar ihop
            det med behörighetsbevisen på sjön.
          </note>
          <note>
            Det tycker jag skulle vara renhårigare av er.
          </note>
          <note>
            Mina vänner! Jag räknar inte med att någon från oppositionen
            kan komma med svar när det gäller mina undringar eller råd. Därför
            tackar jag härmed för ordet.
          </note>
          <note>
            I detta anförande instämde Inger René (m).
          </note>
          <note>
            Överläggningen var härmed avslutad.
          </note>
          <note>
            9 § Internationell skattekontroll, Ändring i dubbelbeskattningsavtalet
            mellan Sverige och Österrike samt Informationsutbytesavtal med
            Samoa, Cooköarna, Turks- och Caicosöarna, Anguilla, Gibraltar,
            San Marino och Andorra
          </note>
          <note>
            Föredrogs
          </note>
          <note type="speaker">
            Anf. 16 BIRGITTA ERIKSSON (s):
          </note>
          <note>
            Fru talman! Riksrevisionen har granskat hur Skatteverket jobbar
            med den internationella skattekontrollen.
          </note>
          <note>
            Skatteförvaltningar runt om i världen blir mer och mer beroende
            av att kunna utbyta information med varandra för att förhindra
            skatteflykt och skatteundandragande. Enligt Skatteverket uppgår
            skattefelet med internationella kopplingar till ca 46 miljarder
            kronor varje år. Det är en mycket stor summa som vi blir utan.
          </note>
          <note>
            Riksrevisionen har mot denna bakgrund genomfört en granskning
            av effektiviteten i Skatteverket och tittat på informationsutbytet
            med andra länder, och man konstaterar att det finns betydande
            brister i Skatteverkets hantering av informationsutbytet.
          </note>
          <note>
            Riksrevisionen gör bedömningen att ineffektiviteten i informationsutbytet
            kan få allvarliga konsekvenser för Skatteverkets möjligheter att
            förebygga skattebrott och säkra skatteintäkterna.
          </note>
          <note>
            Dessutom konstaterar Riksrevisionen att Skatteverket under ett
            flertal år redan har vidtagit ett antal åtgärder för att effektivisera
            och utveckla organisationen för att man ska jobba med internationell
            skattekontroll på ett effektivare sätt. Kort sagt: Skatteverket
            har verkligen redan slimmat sin organisation.
          </note>
          <note>
            Enligt Riksrevisionen har regeringen och den borgerliga riksdagsmajoriteten
            ett övergripande ansvar för att skattekontrollen är effektiv.
            Finansministern har en annan uppfattning. Jag kommer att återkomma
            till det senare i debatten.
          </note>
          <note>
            Socialdemokraterna, Vänsterpartiet och Miljöpartiet har i ett
            särskilt yttrande över Riksrevisionens rapport återigen pekat
            på vikten av att Skatteverket får tillräckliga resurser för att
            kunna jobba med den så viktiga internationella skattekontrollen.
          </note>
          <note>
            Skatteverket har sedan 2007 varje år kraftigt dragit ned antalet
            anställda. Skatteverket har i sitt budgetunderlag för 2010 begärt
            att få drygt 400 miljoner mer årligen för att kunna sköta sina
            åtaganden. Man säger att om pengarna uteblir behöver man förmodligen
            göra sig av med ytterligare 20 procent av de anställda, och då
            kommer kontrollverksamheten närmast att halveras.
          </note>
          <note>
            Riksrevisionens skarpa kritik är ingen nyhet för regeringen och
            den borgerliga riksdagsmajoriteten, utan den är snarare ytterligare
            en bekräftelse på att regeringen inte tar sitt ansvar för att
            Skatteverket ska kunna ha tillräckliga resurser för att fullfölja
            sitt åtagande.
          </note>
          <note>
            Det är heller ingen nyhet för regeringen och den borgerliga riksdagsmajoriteten
            att Skatteverket under flera år har fått otillräckliga resurser
            och tvingats skära ned på sin personal. Otaliga är de debatter
            som vi har haft i denna kammare där vi från den rödgröna oppositionen
            har påtalat att det, om inte Skatteverket får utökade resurser,
            öppnar för ökat skattefusk.
          </note>
          <note>
            Fru talman! I den socialdemokratiska regeringens sista statsbudget
            för 2006, som gjordes i samarbete med Miljöpartiet och Vänsterpartiet,
            drogs ett kraftfullt arbete mot bidrags- och skattefusk upp.
          </note>
          <note>
            Skatteverket fick ökade resurser. Arbetet med att ta fram en
            lagstiftning för certifiering av kassaregister inleddes. En delegation
            mot felaktiga utbetalningar bildades. Skatteverket fick också
            rätt att kräva personalliggare av restaurang- och frisörbranscherna
            och att göra oannonserade kontroller.
          </note>
          <note>
            Vi kan konstatera att den borgerliga regeringen hittills tagit
            få egna initiativ kring skattefusket. I princip har de förvaltat
            de socialdemokratiska initiativen. Skattefusk och skatteundandragande
            har uppenbarligen inte prioriterats av den borgerliga regeringen.
          </note>
          <note>
            Nej, det är väl så att den borgerliga regeringen har prioriterat
            annat.
          </note>
          <note>
            Antalet anställda vid Skatteverket har under de två senaste åren
            minskat med 840 personer. Och bara i år beräknas personalen minska
            med 500 personer. I stället för att ge de resurser som krävs har
            regeringen och den borgerliga riksdagsmajoriteten sänkt skatterna
            med 100 miljarder för främst höginkomsttagare.
          </note>
          <note>
            Det är klart att det då inte finns mycket utrymme för satsningar
            på skattekontroll. Det tycker jag visar på att man har gjort andra
            prioriteringar. Jag tycker också att man ska kunna vara hederlig
            och säga det.
          </note>
          <note>
            Regeringens tillkrånglade skatteregler, skatteavdrag och andra
            åtgärder på skatteområdet har ökat kontrollbehovet samtidigt som
            nya resurser inte har tillförts från regeringen i nödvändig omfattning.
            Den kritik och de krav på ökade resurser som vi socialdemokrater
            har framfört har vid varje tillfälle viftats bort.
          </note>
          <note>
            Socialdemokraterna tog tillsammans med Vänsterpartiet och Miljöpartiet
            i höstas fram ett nytt offensivt program mot skattefusk och ekobrott.
            För att man snabbt och effektivt skulle komma i gång med programmet
            föreslog vi i vår budgetmotion att Skatteverkets resurser skulle
            öka med 50 miljoner per år.
          </note>
          <note>
            Vid skatteutskottets sammanträde den 25 mars beskrev den nyutsedde
            generaldirektören Ingemar Hansson de stora ekonomiska svårigheter
            som verket har att leva under. Vi förväntade oss att även regeringen
            och den borgerliga riksdagsmajoriteten skulle ta Skatteverkets
            kris på allvar. Nu har den borgerliga regeringen lämnat sin sista
            budget före valet, och det är inte en enda krona till Skatteverket
            för att de ska kunna jobba med att komma åt skattefusket. Det
            beklagar vi verkligen.
          </note>
          <note>
            Skattefel och skattefusk beräknas av Skatteverket till 130140
            miljarder. Det är, som sagt, stora summor som fuskas bort. Därför
            är socialdemokraterna i skatteutskottet djupt oroade över krisen
            i Skatteverket. Krisen har varit på väg under en lång tid. En
            fortsatt personalminskning genom oförändrade anslag får katastrofala
            följder.
          </note>
          <note>
            Många hederliga företagare kommer att få svårare att värja sig
            mot en osund konkurrens från dem som bygger sin företagsverksamhet
            på svartarbete och skattefusk. Men framför allt minskar folks
            tillit till det svenska skattesystemet när staten inte kan se
            till att alla gör rätt för sig och betalar den skatt som de är
            skyldiga att göra.
          </note>
          <note>
            Förre generaldirektören i Skatteverket har under flera år påpekat
            för regeringen att de behövt mer resurser. Den nuvarande generaldirektören
            hann knappt tillträda förrän han insåg att Skatteverket inte kommer
            att klara sitt uppdrag utan mer resurser. Och nu senast var det
            Riksrevisionens skarpa kritik.
          </note>
          <note>
            Vad mer behöver regeringen veta för att krisen inom Skattverket
            ska tas på allvar? Vi förväntade oss att regeringen och den borgerliga
            riksdagsmajoriteten skulle inse allvaret och, i likhet med när
            det gällde Tullverket våren 2008, komma med utökade resurser för
            Skatteverket i tilläggsbudgeten för 2010. Men det skedde inte.
          </note>
          <note type="speaker">
            Anf. 17 GUSTAV NILSSON (m):
          </note>
          <note>
            Fru talman! Det är flera betänkanden som ska behandlas under
            den här punkten. Det handlar om ett antal informationsutbytesavtal,
            om ändringar i dubbelbeskattningsavtalet med Österrike och om
            frågan om internationell skattekontroll.
          </note>
          <note>
            Beträffande den internationella skattekontrollen är det viktigt
            att den är fungerande och effektiv. I takt med att gränser har
            suddats ut och den ekonomiska rörligheten har ökat har möjligheten
            att placera och investera i andra länder blivit avsevärt större.
            Det är inte något negativt, tvärtom. I många fall är det dessa
            transaktioner som driver våra samhällen framåt.
          </note>
          <note>
            Möjligheterna att snabbt flytta kapital över gränserna bidrar
            till att skapa jobb och välfärd världen över. Men det gäller att
            vara vaksam och granska olika aktörer som försöker utnyttja och
            missbruka den frihet som följer i globaliseringens spår.
          </note>
          <note>
            Utöver det uppenbara problem som uppstår då kapital undanhålls
            för skattemyndigheterna medför detta att de enhetliga ramverken
            på marknaden kan sättas ur spel. Det kan få allvarliga konsekvenser
            för våra ekonomier.
          </note>
          <note>
            Därför är det av största vikt att utveckla samarbetet i skattefrågor
            på det internationella planet genom avtal och överenskommelser
            och genom att se till att vi får insyn. Sverige spelar numera
            en mycket aktiv roll. Alliansregeringen visar prov på just den
            initiativrikedom och handlingskraft som är nödvändig och som tidigare
            har saknats.
          </note>
          <note>
            Genom skatteavtal och informationsutbytesavtal får vi en bättre
            skattekontroll. Framsteg görs när vi får avtal med skatteparadisen.
            Under det svenska ordförandeskapet har nya avtal arbetats fram.
            Frågan har drivits framåt.
          </note>
          <note>
            Fru talman! I slutet av förra året beslutade riksdagsmajoriteten
            att Sverige skulle ingå skatteavtal och informationsutbytesavtal
            med fyra så kallade skatteparadis. Det var en borgerlig riksdagsmajoritet.
            Vänstersidan var inte med om detta.
          </note>
          <note>
            Vi beslutade om det för att få till stånd just ett bättre internationellt
            samarbete, en effektivare skattekontroll för att förhindra skatteflykt.
            De avtalen ger nu möjligheter att utbyta information och upplysningar
            i skatteärenden. Det kommer att ge möjlighet för skattemyndigheten
            att närvara vid skatteutredningar. Avtalen ger således befogenheter
            i arbetet med att motverka skattefusk.
          </note>
          <note>
            Nu handlar det om att vi ska gå vidare. Alliansregeringen tar
            initiativ. Det handlar om att besluta om sju nya informationsutbytesavtal.
            Att få dessa på plats är viktigt. Det är ett led i regeringens
            strävan att få en bättre internationell finansiell ordning.
          </note>
          <note>
            Avtalet med Österrike är ett gammalt avtal som förhandlades fram
            1959, alltså rätt länge sedan. Det avtalet har nu arbetats om
            och ändrats till det bättre. Tidigare har det varit problem med
            att få utbyta information med Österrike i skatteärenden.
          </note>
          <note>
            Fru talman! Alliansregeringen agerar kraftfullt för att motverka
            skatteflykt. Vi accepterar inte att pengar som ska beskattas i
            Sverige undanhålls den gemensamma välfärden. Det har skett under
            en följd av år.
          </note>
          <note>
            Att den svenska skattemyndigheten får insyn i de så kallade skatteparadisen
            är ett genombrott, ett stort steg framåt. Skatteparadisen är på
            reträtt. Det gäller att fortsätta att utveckla vårt internationella
            samarbete så att vi får till stånd flera skatteavtal och överenskommelser
            som förhindrar skattefusk.
          </note>
          <note>
            Till skillnad från slutet av förra året när vi hade en debatt
            om detta har vänstersidan inte något annat förslag. Man tycks
            ansluta sig till vårt yrkande.
          </note>
          <note>
            Fru talman! Jag vill yrka bifall till förslaget i betänkandet.
          </note>
          <note type="speaker">
            Anf. 18 BIRGITTA ERIKSSON (s) replik:
          </note>
          <note>
            Fru talman! Det är som vanligt när vi har våra debatter. Det
            är mycket prat och lite verkstad. Den borgerliga regeringen och
            riksdagsmajoriteten pratar vid varje tillfälle om hur kraftfullt
            man jobbar med de här frågorna.
          </note>
          <note>
            Det är bra att vi har fått utbytesavtalen. Men det är inte mycket
            bevänt med dem om inte Skatteverket har möjligheter att genomföra
            de åtgärder och göra den kontroll som krävs. Det är precis det
            som tas upp i Riksrevisionens kritiska rapport.
          </note>
          <note>
            Det är viktigt att den borgerliga regeringen lyssnar på det utan
            att vifta bort det. Det är allvar. Jag måste fråga: Varför detta
            ointresse och denna passivitet från regeringen i den här frågan?
          </note>
          <note>
            Vi har haft otaliga debatter, där vi har varit överens om vikten
            av att få in de här pengarna. Det är, som sagt, väldigt mycket
            pengar som fuskas bort. Det hade naturligtvis varit oerhört angeläget
            att ha de pengarna. För oss handlar det om att stärka välfärden,
            för er kanske om att sänka skatterna mer.
          </note>
          <note>
            Men nu fuskas de bort, och vi har ingen kontrollmyndighet som
            tycker att den kan sköta kontrollen. Det är allvarligt. Hur ska
            vanliga skattebetalare kunna känna någon större tillit till ett
            skattesystem där de själva gör rätt för sig men där de stora bovarna
            går fria utan kontroll?
          </note>
          <note type="speaker">
            Anf. 19 GUSTAV NILSSON (m) replik:
          </note>
          <note>
            Fru talman! Vi är överens om vikten av att ha en väl fungerande
            skattekontroll, att vi värnar om våra svenska skattebaser och
            får in de skatteintäkter som rätteligen ska tillföras den svenska
            statskassan. Det finns ett skattefel som nämndes innan här. Det
            är helt riktigt. Det kan bero på omedvetna fel. Det kan också
            bero på skattefusk. Det är naturligtvis något som måste beaktas
            och arbetas med.
          </note>
          <note>
            Självklart måste Skatteverket ha nödvändiga resurser så att man
            kan klara sina uppgifter. Men det är också viktigt att se till
            att man använder de resurser man har.
          </note>
          <note>
            I Riksrevisionens granskning pekar man på en hel del brister
            i hur Skatteverket hanterar pengarna. Man rekommenderar olika
            åtgärder. Jag kan ta några exempel: Göra informationsutbyte till
            ett prioriterat utvecklingsområde.
          </note>
          <note>
            Alliansregeringen har drivit på den frågan. Ni har varit emot.
          </note>
          <note>
            Man skriver också: Att förbättra ärendehanteringen av automatiska
            kontrolluppgifter, förbättra uppföljning av informationsutbytet,
            kartlägga innehållet i utländska kontrolluppgifter. Man ska lägga
            mer tid på det operativa arbetet. Man ska utvärdera.
          </note>
          <note>
            Vi utgår från att de rekommendationer som Riksrevisionen har
            lämnat beaktas och genomförs av Skatteverket. Därigenom kan man
            finna ökade skatteintäkter från andra så kallade skatteparadis,
            andra länder.
          </note>
          <note>
            Det är viktigt att påpeka att Skatteverket under granskningen
            har påbörjat det här arbetet. Man har alltså vidtagit en del åtgärder
            som Riksrevisionen har rekommenderat.
          </note>
          <note>
            Det gäller att följa arbetet, vad som sker. Det gäller också
            att Skatteverket lägger fram sina skrivningar, kommer med sina
            förslag och lägger fram sina äskanden. Sedan måste det givetvis
            behandlas i kommande budgetarbete. Det ska prövas mot andra utgifter.
          </note>
          <note type="speaker">
            Anf. 20 BIRGITTA ERIKSSON (s) replik:
          </note>
          <note>
            Fru talman! Nödvändiga resurser, sade Gustav Nilsson. Det är
            det vi pratar om i dag. Man kan inte år ut och år in slimma sin
            organisation och tro att man ändå ska kunna effektivisera. Skatteverket
            får en eloge i Riksrevisionens rapport för att de verkligen har
            försökt utveckla och effektivisera sin organisation.
          </note>
          <note>
            Jag undrar om regeringen och den borgerliga riksdagsmajoriteten
            inte ser att regeringen har ett ansvar att se till att myndigheterna
            har nödvändiga resurser för det uppdrag som man ger i regleringsbrevet.
          </note>
          <note>
            Inte bara jag ifrågasätter det när vi debatterar i kammaren.
            På en fråga som Hans Olsson ställde till finansministern med anledning
            av Riksrevisionens kritik svarar finansministern så här: Det ankommer
            inte på regeringen att fastställa hur Skatteverket organiserar
            sin verksamhet. Regeringens förvaltningspolitik bygger på att
            myndigheterna i största möjliga utsträckning själva ska avgöra
            var deras resurser gör mest nytta för att uppfylla de mål för
            verksamheten som riksdagen och regeringen fastställer. Mot bakgrund
            av vad jag nyss har sagt förutsätter jag dock att Skatteverket
            noga överväger vilka åtgärder som kan och bör vidtas med anledning
            av Riksrevisionens rekommendationer.
          </note>
          <note>
            Det kallar jag att vifta bort problemet och inte se konsekvenserna.
            Den nye generaldirektören, som dessutom tidigare var statssekreterare
            på Finansdepartementet, hann ju knappt tillträda förrän han insåg
            att det här inte kommer att funka. När han var i skatteutskottet
            och berättade för oss jag vet inte om Gustav Nilsson var med då
            visade han på vilka stora svårigheter man står inför.
          </note>
          <note type="speaker">
            Anf. 21 GUSTAV NILSSON (m) replik:
          </note>
          <note>
            Fru talman! Vi är överens om att vi måste ha ett skattesystem
            som upplevs rättvist, som är effektivt och som medborgarna uppfattar
            som legitimt och väl fungerande. Då måste man givetvis ha resurser
            för att klara sina uppgifter; det är helt riktigt.
          </note>
          <note>
            Skatteverket har liksom andra myndigheter betydande behov, men
            jag vill erinra om att det faktiskt tillförts medel. Under åren
            20092010 ökade anslaget från 6,2 till 6,4 miljarder. Det sker
            alltså en ständig prövning.
          </note>
          <note>
            I regleringsbrevet har Skatteverket uppdraget att återkomma och
            redovisa sin ekonomiska situation, och jag utgår från att det
            blir ett underlag inför kommande budgetprövning och budgetarbete.
            Då får man se om det behöver skjutas till resurser. Men först
            ska man alltså titta på hur alla de pengar man har används. Det
            finns brister i dag.
          </note>
          <note>
            Det handlar i dag om att besluta om fler skatteavtal. Det är
            viktigt att komma ihåg att med skatteavtal och informationsutbytesavtal
            så minskar risken för Skatteverket att förlora pengar och ökar
            svårigheterna för dem som vill syssla med penningtvätt och skattefusk.
            Här har Alliansen gjort väldigt stora framsteg. Det hände inte
            så mycket under tolv år med Göran Persson.
          </note>
          <note>
            Skatteverket får nu muskler och kan arbeta på ett effektivare
            sätt och få möjligheter att skaffa sig information, utreda, granska
            och få in skatteintäkter som vi inte tidigare har kunnat få in.
            Avtalen är viktiga, och det här arbetet måste nu gå vidare.
          </note>
          <note>
            Jag måste ändå konstatera att i den debatt vi hade i slutet av
            förra året var s, v och mp emot att vi skulle teckna fyra avtal
            med så kallade skatteparadis. Ni var inte nöjda utan tyckte att
            man skulle förhandla vidare, vilket hade inneburit att ni hade
            förhalat, försinkat och kanske rentav sett till att vi inte hade
            fått de här fyra avtalen. Men nu kan de börja fungera och se till
            att vi får in pengar från skatteparadis.
          </note>
          <note type="speaker">
            Anf. 22 AGNETA BERLINER (fp):
          </note>
          <note>
            Fru talman! Jag vill yrka bifall till förslaget i skatteutskottets
            betänkande 2009/10:35 och förslagen i de övriga betänkanden som
            vi debatterar nu.
          </note>
          <note>
            Jag vill börja med att påminna Birgitta Eriksson om att skattefelet
            inte precis var mindre under den tid som Socialdemokraterna satt
            vid makten. Sannolikt var det större, eftersom vi har minskat
            svartarbetet genom att införa de väldigt populära ROT- och RUT-avdragen
            som ni i oppositionen, om jag har fattat det rätt, vill avskaffa.
            Det gäller åtminstone RUT-avdraget som har bidragit väldigt mycket
            till att underlätta för många familjer i vardagen och även bidragit
            till att göra svarta jobb till vita. Det har också öppnat upp
            för en ny bransch med väldigt många nya företag.
          </note>
          <note>
            Nu debatterar vi Riksrevisionens granskning av Skatteverkets
            hantering av den internationella skattekontrollen. Det här handlar
            om Skatteverkets informationsutbyte med andra länder. Det handlar
            om kontroll av skatt på inkomster och på förmögenheter.
          </note>
          <note>
            Riksrevisionen menar att det i dag finns betydande brister i
            Skatteverkets hantering av informationsutbytet, att dessa frågor
            inte prioriteras och att utvecklingsarbetet fungerar dåligt. Riksrevisionen
            menar också att den här ineffektiviteten kan leda till att staten
            går miste om betydande skatteintäkter.
          </note>
          <note>
            Fru talman! Vårt samhälle blir alltmer globaliserat. Det vet
            vi allihop. Skattebetalarna agerar mer och mer internationellt.
            Skatteförvaltningarna runt om i världen blir därför mer och mer
            beroende av att kunna utbyta information med varandra, detta för
            att förhindra skatteflykt och undandragande av skatt.
          </note>
          <note>
            Som har nämnts här har Skatteverket gjort beräkningar på skattefelet
            och kommit fram till att felet med internationell koppling är
            ungefär 46 miljarder kronor varje år. Det är givetvis mycket pengar.
            EU och OECD menar att just informationsutbytet mellan länders
            skattemyndigheter är ett av de viktigaste verktygen för att kunna
            hantera och säkra skatten.
          </note>
          <note>
            Sverige och inte minst vår eminenta finansminister Anders Borg
            var under vårt EU-ordförandeskap pådrivande för att öka informationsutbytet.
            Vi har varit pådrivande inom EU för att arbeta fram nya direktiv
            för beskattning av inkomster, för sparande till exempel, och för
            det administrativa samarbetet i fråga om beskattning. Sverige
            arbetar också aktivt inom OECD för ett utbyggt och effektivt informationsutbyte.
          </note>
          <note>
            Jag vill citera lite ur budgetspropositionen för 2010, där regeringen
            skriver så här: De öppna gränserna och en alltmer globaliserad
            ekonomi gör att hoten mot skattebasen ökar. Det internationella
            området kräver att Skatteverket intensifierar sin samverkan med
            andra myndigheter, såväl svenska som utländska. Det är viktigt
            att myndigheten fortsätter att förbättra de möjligheter till informationsutbyte
            som finns. Det internationella arbetet kräver en särskild struktur
            och kompetens. Det är därför viktigt att Skatteverket höjer sin
            kompetens avseende både personal och teknik för att klara av det
            internationella arbetet.
          </note>
          <note>
            Fru talman! Vi har under 2008 och 2009 tecknat avtal om informationsutbyte
            med en rad stater Jersey, Guernsey, Isle of Man, Bermuda, Aruba
            med flera och vi kommer sannolikt vid nästa votering att rösta
            för ett godkännande av ännu fler av den här typen av avtal som
            alliansregeringen har tecknat.
          </note>
          <note>
            Tanken med dessa avtal är att Sverige och dessa länder ska hjälpa
            varandra vid skatteutredningar, att vi gemensamt ska bekämpa skattefusket.
            Svenska myndigheter kan genom avtalen ta del av information från
            banker och finansinstitut i dessa andra länder, och svenska representanter
            ska också kunna närvara vid skatteutredningar i länderna.
          </note>
          <note>
            Riksrevisionen konstaterar alltså i sin granskningsrapport av
            Skatteverkets internationella skattekontroll att det finns en
            bred samsyn om betydelsen av ett väl fungerande informationsutbyte,
            och så är det ju.
          </note>
          <note>
            Riksrevisionen menar att det därför är viktigt att Skatteverket
            prioriterar sin verksamhet med informationsutbyte med andra länder
            mer och att det är viktigt att Skatteverket verkligen tar tag
            i den här frågan och arbetar aktivt för att förbättra informationsutbytet.
          </note>
          <note>
            Fru talman! Skatteverket har vidtagit flera åtgärder för att
            utveckla organisationen mot en ökad internationalisering, men
            även om det operativa arbetet har förstärkts finns alltså fortfarande
            betydande brister i Skatteverkets hantering av informationsutbytet.
            Riksrevisionen skriver att de förutsätter att de initiativ som
            Skatteverket har tagit för att förbättra effektiviteten på det
            här området kommer att genomföras och att Skatteverket beaktar
            de rekommendationer som revisionen lämnar.
          </note>
          <note>
            I skatteutskottets betänkande håller vi med Riksrevisionen, och
            vi i Alliansen förutsätter att Skatteverket noga överväger vilka
            ytterligare åtgärder som kan och bör vidtas med anledning av Riksrevisionens
            rekommendationer. Vi understryker att Skatteverket prioriterar
            åtgärder som ger god effektivitet när det gäller skatteintäkter.
            Vi från Alliansen i skatteutskottet menar också att regeringen
            bör kunna överväga resultattillskott till Skatteverket mot bakgrund
            av det Riksrevisionen har framfört.
          </note>
          <note type="speaker">
            Anf. 23 BIRGITTA ERIKSSON (s) replik:
          </note>
          <note>
            Fru talman! Jag vet att regeringen och den borgerliga riksdagsmajoriteten
            anser att ROT- och RUT-avdragen, alltså HUS-avdragen, gör att
            svarta jobb blir vita. Jag är inte så säker på det. Ni har inte
            presenterat några tydliga bevis på det ännu heller. Det kanske
            kommer.
          </note>
          <note>
            Tvärtom var det så att Skatteverket för bara några månader sedan
            gjorde en egen granskning av städbranschen. Det var en liten granskning.
            Jag tror att det var en fjärdedel av företagen. Ändå hämtade man
            hem 8 miljoner därför att det förekommer alldeles för mycket fusk
            i branschen.
          </note>
          <note>
            Ekomyndigheten säger att de ser att HUS-avdragen alltmer används
            för att tvätta svarta pengar vita. Då får det ju helt motsatt
            verkan. Vi tycker inte att man ska skattesubventionera bort skattefusket.
            Vi ska kontrollera bort fusket. Det är oerhört viktigt för den
            legitimitet som vi ska ha för att upprätthålla vårt skattesystem.
          </note>
          <note>
            Jag måste ändå ställa en fråga när det gäller Skatteverkets resurser.
            Är det så att ni inte litar på förre generaldirektören? Att ni
            inte litar på den rödgröna oppositionen kan jag ha förståelse
            för. Ni litar inte på den nye generaldirektören. Och ni litar
            inte på Riksrevisionens kritik. Vad mer ska krävas för att ni
            ska förstå att man inte kan, som den borgerliga regeringen har
            gjort, lägga på Skatteverket den ena arbetsuppgiften efter den
            andra utan att skicka med pengar. Ni har inte skickat med ett
            öre för ID-kortsutfärdandet. Ni har inte skickat med ett öre för
            att betala ut skattebidrag på HUS-avdragen. Någonstans finns det
            en gräns. Jag måste fråga Agneta Berliner: Var går er gräns?
          </note>
          <note type="speaker">
            Anf. 24 AGNETA BERLINER (fp) replik:
          </note>
          <note>
            Fru talman! Jag ska försöka hålla mig till ämnet, men generellt
            sett, oavsett om det gäller RUT eller ROT, tror jag att socialdemokratin
            alltid kommer att vara mot de flesta skattesänkningar. Då kan
            man fundera på om det är så att ni kommer att avskaffa RUT-avdraget.
            Är det vad ni vill? Vill ni i så fall också avskaffa ROT-avdraget?
          </note>
          <note>
            Tillbaka till den internationella skattekontrollen. I Skatteverkets
            äskande om mer pengar nämndes flera olika skäl till att man behövde
            mer pengar, men den internationella skattekontrollen, som vi faktiskt
            pratar om i dag, nämndes inte som ett skäl. Det fanns inte med.
            Det tycker jag tyder på att det inte anses att den här verksamheten
            faller utanför ordinarie ramar.
          </note>
          <note>
            De åtgärder som Riksrevisionen föreslår för att komma till rätta
            med ineffektiviteten är inte heller av direkt monetär natur, eller
            hur jag ska uttrycka det. Det handlar mer om att från ledningens
            håll ha fokus på internationell skattekontroll och arbeta systematiskt
            med frågorna, att prioritera dem helt enkelt. Om vi ska hålla
            oss till ämnet är det väl inte det här som har lyfts fram när
            det gäller att man behöver mer pengar.
          </note>
          <note type="speaker">
            Anf. 25 BIRGITTA ERIKSSON (s) replik:
          </note>
          <note>
            Fru talman! Jag vill bara påpeka att det inte var jag som tog
            upp ROT och RUT.
          </note>
          <note>
            Jag tror också att det är viktigt att klargöra att Riksrevisionen
            inte kan gå in och tala om för den borgerliga regeringen att nu
            behöver Skatteverket mer pengar. Det är inte deras uppgift. De
            har granskat och talat om att som det fungerar nu fungerar det
            inte bra. Det är stark kritik av att man inte klarar de uppgifter
            som finns i regleringsbrevet. Precis som Riksrevisionen säger
            är det regeringen och den borgerliga riksdagsmajoriteten som är
            ansvariga för att man får förutsättningar att klara sitt uppdrag.
            Det kan ingen annan göra. Riksrevisionen har inget uppdrag att
            tala om hur mycket pengar som regeringen ska tillskjuta. Det ansvaret
            får ni ta själva.
          </note>
          <note>
            Jag funderar mycket på hur ni tänker och om ni inte ser konsekvenserna.
            Konsekvenserna blir ju att utan resurser det har också den nye
            generaldirektören skrivit i sin rapport tvingas Skatteverket att
            dra ned med motsvarande 2 200 anställda. Det är 20 procent av
            personalstyrkan. Det kommer att innebära att servicen till företag
            och enskilda personer tar stryk. Internationella transaktioner
            och annan kontrollverksamhet tar stryk, och detta är som sagt
            inget nytt. Det har varit känt under lång tid.
          </note>
          <note>
            Jag måste säga att jag inte förstår att ni passivt kan se på.
            Vi förväntade oss att man i den sista tilläggsbudgeten faktiskt
            skulle ta detta på allvar. Jag vet inte vem mer som ska kritisera.
            Men det kanske inte är så man vinner valet. Det är ingen valfråga
            att gå ut och säga att Skatteverket behöver mer pengar.
          </note>
          <note type="speaker">
            Anf. 26 AGNETA BERLINER (fp) replik:
          </note>
          <note>
            Fru talman! Jag sade inte heller att det var Riksrevisionen som
            skulle gå in och äska pengar. Det sade jag inte. Jag sade att
            i Skatteverkets äskande om anslag fanns det vissa skäl, men just
            det som vi debatterar i dag fanns inte med där. Det var ingenting
            som Skatteverket tog upp som ett problem när det gällde att man
            behövde ha mer pengar. Då får man faktiskt förutsätta att det
            här inte är ett område, om vi pratar om den internationella skattekontrollen
            och informationsutbudet, som egentligen behöver mer pengar, utan
            här handlar det om att man prioriterar och att man jobbar på ett
            helt annat sätt.
          </note>
          <note>
            Om inte Skatteverket självt ens säger att man behöver mer pengar
            för att förbättra den internationella kontrollen finns det heller
            ingen anledning för vare sig regering eller riksdag att ge mer
            pengar till det området.
          </note>
          <note type="speaker">
            Anf. 27 LENNART SACRÉDEUS (kd):
          </note>
          <note>
            Fru talman! Jag ber å Kristdemokraternas vägnar att få yrka bifall
            till förslagen i samtliga nio betänkanden som vi nu behandlar,
            det vill säga SkU35 samt SkU4047.
          </note>
          <note>
            Fru talman! Enligt Skatteverkets beräkningar uppgår skattefelet
            när det gäller internationella kopplingar till svindlande 46 miljarder
            kronor årligen. Detta är en cirkasiffra, en ungefärlig uppskattning,
            eftersom vi av förklarliga skäl inte exakt kan veta hur stort
            det internationellt baserade skattefusket är. Det skulle enligt
            bedömningarna från Skattverkets sida motsvara ungefär en tredjedel
            eller 35 procent av det totala skattefelet som är på runt 135
            miljarder kronor. Skatteverkets analys av skattefelet visar att
            områden med väl utbyggda system för redovisning, betalning och
            kontroll, till exempel i form av kontrolluppgifter, har ett lägre
            skattefel än områden där kontrolluppgifter saknas.
          </note>
          <note>
            Fru talman! EU och OECD pekar ut informationsutbytet som ett
            av de viktigaste verktygen för att skatteförvaltningar världen
            över ska kunna hantera och säkra skatteuppbörden. En självklar
            princip är att demokratiskt lagstiftade skatter hur usla än medborgarna,
            inklusive oss själva, ibland kan tycka att de är ändå ska betalas.
            Det är vår utgångspunkt.
          </note>
          <note>
            Fru talman! Ett viktigt steg för att stärka skattesystemets legitimitet
            är alltså att vi täpper till de hål som finns i lagrummet om informationsutbyte
            mellan länder för att effektivisera skattekontroll. Det är få
            i denna kammare som jublar över den finanskris som har kastat
            tiotusentals människor bara i vårt eget land in i arbetslöshet.
            Men det finns ingenting som är så dåligt att det inte ändå kan
            leda till någonting positivt.
          </note>
          <note>
            Finanskrisen har inneburit att ambitionerna i kampen mot den
            internationella skatteflykten har höjts. Vi har fått en bredare
            uppslutning inom det här området. EU:s finansminister har agerat,
            G20-toppmötet i London 2009 likaså. Man beslutade väldigt tydligt
            att ingripa mot icke samarbetsvilliga jurisdiktioner, det som
            i alldaglig svenska kallas för skatteparadis. Om de inte samarbetar
            blir det sanktioner. Det är något länderna själva har att bedöma.
            Europaparlamentet denna stora församling har också agerat i samma
            anda.
          </note>
          <note>
            Fru talman! Det har i dag talats om att alliansregeringen står
            för många ord och lite verkstad. Den som har sagt detta vet själv
            vem hon är. Det är klart att det är oppositionens roll att tycka
            att det pratas mycket, och jag har själv satt upp tio minuters
            talartid. Nog är det lite verkstad när vi bara lägger fram nio
            betänkanden. Dessutom är de nio betänkandena samstämmiga. Det
            finns ett särskilt yttrande från vår högt ärade oppositions sida,
            men det finns tack och lov inga reservationer. Varför skulle det
            finnas det?
          </note>
          <note>
            Fru talman! Inom ramen för det nordiska samarbetet bedrivs även
            där ett arbete med inriktning att förmå skatteparadisen att skriva
            bilaterala avtal med de nordiska länderna. Ett stort antal sådana
            avtal har alltså ingåtts under det senaste året. Utan att tjata
            för mycket tycker jag ändå att detta är ett uttryck för att det
            finns en hel del verkstad i detta parlament från alliansregeringens
            sida.
          </note>
          <note>
            Dessa informationsutbytesavtal är viktiga för en effektiv skattekontroll
            genom att de möjliggör samarbete mellan skattemyndigheterna i
            de avtalsslutande länderna. Under 2008 och 2009 har vårt land
            tecknat avtal med förvisso inte alltför tättbefolkade jo kanske
            tättbefolkade men de har inte så stora folkmängder men i skattehänseende
            ändå strategiska stater som Isle of Man, Jersey, Guernsey, Caymanöarna,
            Bermuda, Brittiska Jungfruöarna, Nederländska Antillerna och Aruba.
            Under Sveriges ordförandeskap i Europeiska unionen höstterminen
            2009 har avtal med Liechtenstein, Andorra, Monaco, Schweiz och
            San Marino drivits vidare.
          </note>
          <note>
            Det vi behandlar i våra betänkanden i dag är andra illustra delar
            av vår värld, nämligen Samoa, Cooköarna, Turks- och Caicosöarna,
            Anguilla, Gibraltar, San Marino och Andorra. Alla dessa delar
            av vår jord är jag inte säker på att samtliga ledamöter i kammaren,
            inklusive jag själv, kan peka ut på en jordglob. Det är viktigt
            att dessa skatteparadis som inte har haft denna öppenhet ändå
            får informationsutbytesavtal och en helt annan öppenhet.
          </note>
          <note>
            Det är också på tiden att det 51 år gamla avtalet vi har på skattesidan
            med Österrike nu får ytterligare preciseringar. Vi får ändringar
            som innebär utökade möjligheter till informationsutbyte i skattehänseende
            så att Skatteverket kan begära upplysningar som innehas av banker
            och andra finansiella institutioner i Österrike. Ändringar med
            detta alpland innebär att vi får ett mycket mer effektivt medel
            för en betydligt tätare skattekontroll än tidigare.
          </note>
          <note>
            Fru talman! Vi i alliansregeringen har gjort en hel del, men
            det finns en del som återstår. Mot denna bakgrund har Riksrevisionen
            genomfört en granskning av effektiviteten i Skatteverkets informationsutbyte
            med andra länder inom den direkta skattens område, det vill säga
            skatt på inkomster och förmögenheter. Riksrevisionen konstaterar
            att det finns betydande brister i Skatteverkets hantering av informationsutbytet.
          </note>
          <note>
            Fru talman! Oppositionen har i dag på ett engagerat sätt menat
            att detta har att göra med den finansiella kris som Skatteverket
            har drabbats av. Det är säkert både sant och inte sant. Det är
            en betydande budget som vi riktar till Skatteverket. Det har varit
            marginella skillnader, även om jag vill öppet tillstå att oppositionen
            har velat plussa på några tiotals miljoner till varje år. Ändå
            tror jag att vi kan vara så ärliga mot varandra att vi kan säga
            att de budgetbekymmer som finns inom Skatteverket definitivt hade
            funnits även om era budgetförslag hade bifallits av denna kammare
            även om jag inte ska underskatta varje enskild miljon.
          </note>
          <note>
            Fru talman! Riksrevisionen pekar på negativa konsekvenser för
            Skatteverkets förmåga att hantera ett växande informationsutbyte
            med andra länder. Riksrevisionen gör bedömningen att ineffektiviteten
            i informationsutbytet kan få allvarliga konsekvenser för Skatteverkets
            förmåga att upprätthålla informationsutbytets preventiva effekt
            och i förlängningen att säkra skatteintäkterna. I regeringens
            regleringsbrev för 2010 avseende Skatteverket prioriteras nu detta
            arbete. Här ges Skatteverket i uppdrag att i en återrapportering
            beskriva de områden inom vilka det sker ett internationellt samarbete
            och vilka åtgärder som vidtagits för att förstärka samarbetet.
            Skatteverket ska beskriva hur den information man får från andra
            länder tas till vara i myndighetens arbete.
          </note>
          <note>
            Fru talman! När det gäller kampen mot fusk och svartarbete delar
            vi kristdemokrater självklart tillsammans med hela Alliansen det
            engagemanget. Jag är glad att detta självfallet gäller vår högt
            ärade opposition. Det är naturligtvis glädjande att notera att
            den samstämmighet som finns i vårt land på området är djupt grundad
            långt över partigränserna och har en djup förankring i det svenska
            folket.
          </note>
          <note>
            Fru talman! Det behövs en aktiv kamp mot allt vad skattefusk
            och olagligt agerande heter, kanske inte minst på det internationella
            området. Principen gäller; demokratiskt lagstiftade skatter, om
            än usla, ska ändå betalas.
          </note>
          <note type="speaker">
            Anf. 28 BIRGITTA ERIKSSON (s) replik:
          </note>
          <note>
            Fru talman! Nej, så här är det. När den nye generaldirektören
            Ingemar Hansson var hos oss sade han att om han hade fått de pengar
            som behövdes för alla de nya arbetsuppgifter som regeringen och
            den borgerliga riksdagsmajoriteten hade skickat till Skatteverket
            hade man inte haft problemet. De pengar som har skjutits till
            har varit grädden på moset för att kunna satsa på bekämpning av
            det stora skattefusket.
          </note>
          <note>
            Jag begärde ordet för att jag ville ställa en fråga till Lennart
            Sacrédeus. Anser Kristdemokraterna att den summa pengar som Skatteverket
            har i dag är exakt den summa man behöver för att klara alla tillkommande
            arbetsuppgifter och klara alla de påpekanden man har fått från
            Riksrevisionen? Det handlar om att det går an att slimma så att
            man klarar sig inom de ramar man har fått. Jag vill gärna få svar
            på frågan.
          </note>
          <note type="speaker">
            Anf. 29 LENNART SACRÉDEUS (kd) replik:
          </note>
          <note>
            Fru talman! Jag tycker att det är trevligt när det ställs frågor
            och man är intresserad av att få svar på dem.
          </note>
          <note>
            Jag skulle kunna svara att det är på öret när exakt rätt belopp
            som Skatteverket får år efter år. Men så är det inte med någon
            myndighet. Så har det aldrig varit vare sig nu eller under tolv
            år av socialdemokratiskt regeringsinnehav. Jag har i många interna
            sammanhang sagt att vi ska ha en öppenhet för det resonemang som
            säger att mer resurser till Skatteverket kan ge mer pengar tillbaka.
            Självklart närmar vi oss den punkten den kanske redan är överskriden
            när vi inte har anslagit tillräckligt med medel.
          </note>
          <note>
            Jag ska inte föregripa det interna arbete som sker på Finansdepartementet,
            och jag skulle bli förvånad om inte Skatteverkets ekonomiskt prekära
            situation kommer att föranleda någon form av resursförstärkning
            på något sätt. Jag kan inte föregripa beloppet, men att denna
            situation är långsiktigt ohållbar finns det en bred samsyn om
            i Sveriges riksdag.
          </note>
          <note>
            Vad gäller medelsanslagen till Skatteverket och andra myndigheter
            är det hela tiden fråga om en balans mellan att ge nödvändiga
            resurser och att varje myndighet har en effektiv förvaltning.
            Det finns oftast en rationaliseringspotential som inte utnyttjas
            om man hela tiden ger alltför generösa bidrag.
          </note>
          <note>
            Jag noterade, fru talman, jag hoppas att det inte är vid sidan
            om debatten, att Vänsterpartiets ledare Lars Ohly i går sade att
            statsbidragen till kommunerna skulle vara inflationsskyddade.
            Det låter underbart för kommunerna, men det låter inte underbart
            när det gäller rationaliseringspotential och prioriteringar inom
            kommunerna.
          </note>
          <note>
            När det gäller nya åtaganden som Skatteverket har fått är det
            viktigt att Skatteverket är tydligt mot oss lagstiftare i riksdagen
            och anger vilka extra kostnader som de nya åtagandena medför.
          </note>
          <note>
            (ANDRE VICE TALMANNEN: Replikerna om Lars Ohly hör inte till
            det här betänkandet.)
          </note>
          <note type="speaker">
            Anf. 30 BIRGITTA ERIKSSON (s) replik:
          </note>
          <note>
            Fru talman! Jag börjar med det sista som Lennart Sacrédeus sade,
            nämligen att skattemyndigheterna själva måste vara tydliga. Jag
            tycker att de har varit övertydliga i flera år. Som en bekräftelse
            på detta kom alldeles nyss Riksrevisionens skarpa kritik.
          </note>
          <note>
            Jag hörde också Lennart Sacrédeus säga att det finns förhoppningar
            om att Kristdemokraterna kommer att driva den här frågan så att
            Skatteverket kommer att få mera pengar. Det är glädjande. Kristdemokraterna
            är de enda i den borgerliga alliansen som har tillstått att det
            finns ett problem.
          </note>
          <note type="speaker">
            Anf. 31 LENNART SACRÉDEUS (kd) replik:
          </note>
          <note>
            Fru talman! Jag beklagar om jag genom att nämna Vänsterpartiets
            partiledare gick vid sidan av anständiga debattrutiner. Jag tror
            vänsterledaren kommer att tåla det när han får kännedom om detta
            övergrepp.
          </note>
          <note>
            Jag tycker kanske att Socialdemokraterna själva inte har varit
            övertydliga när det gäller resursförstärkningarna till Skatteverket.
            Jag har inte de aktuella siffrorna i huvudet, men det handlar
            om några tiotals miljoner mer som ni har velat tillskjuta till
            Skatteverket jämfört med alliansregeringen. Det handlar kanske
            om en halv eller en procents skillnad jämfört med vad vi i alliansmajoriteten
            sedan har lagstiftat om. Det har inte varit så stora skillnader.
            Det tycker jag att vi ska vara tydliga med.
          </note>
          <note>
            Birgitta Eriksson säger att Skatteverket har varit övertydligt.
            Det har väl varit övertydligt mot båda parter, både allianssidan
            och vänsteroppositionen. Man befinner sig i en situation som är
            svår. Det är naturligt att en ny generaldirektör agerar. Det är
            klokt att detta sker. Vi får se vad det landar i. Jag tror att
            det till sist kommer någon form av resursförstärkning.
          </note>
          <note>
            Fru talman! Jag tror att jag ha svarat på de frågor som Birgitta
            Eriksson har ställt. Jag uppfattar också att Birgitta Eriksson
            är mycket belåten med svaret.
          </note>
          <note type="speaker">
            Anf. 32 MARIE ENGSTRÖM (v):
          </note>
          <note>
            Fru talman! Jag vill inleda med att säga att det verkligen har
            hänt mycket positivt på det här området. Vi ska nu fatta beslut
            om flera avtal om informationsutbyte. Det händer mycket när det
            gäller att bekämpa internationell ekonomisk brottslighet. Det
            är bra. Vi har ett enigt betänkande i den här frågan. Det är viktigt
            att understryka det.
          </note>
          <note>
            Riksrevisionen har tittat på Skatteverkets arbete med att ta
            emot, hantera och använda kontrolluppgifter. Man skriver i sin
            rapport att det finns betydande brister i hanteringen av informationsutbytet.
          </note>
          <note>
            Man konstaterar att i de fall där kontrolluppgifter saknas är
            skattefelen mycket större. Man konstaterar också att den verksamhet
            som Skatteverket bedriver har en väldigt viktig preventiv effekt.
            Jag tror att vi allihop är överens om att det är så och att det
            är väldigt viktigt.
          </note>
          <note>
            Det har visat sig att skattefusket med internationella förgreningar
            uppgår till ca 35 procent av de totala skattefelen. Det är något
            slags hörnstenar i den här verksamheten som vi ska ha med oss.
            Jag tycker att det är viktigt.
          </note>
          <note>
            Det är inte mindre viktigt med de slutsatser som Riksrevisionen
            har dragit i sin rapport. Om vi inte kan hantera den här informationen
            kan vi inte bekämpa det internationella skattefusket på ett så
            effektivt sätt som vi skulle kunna.
          </note>
          <note>
            Det här landar ganska mycket i en diskussion om resurser till
            Skatteverket. Det handlar egentligen inte betänkandet om. Det
            ska hanteras i en annan ordning i samband med budgeten, och så
            vidare.
          </note>
          <note>
            Vi har vid flera tillfällen flaggat för att vi tycker att det
            är oerhört viktigt att ge Skatteverket de verktyg det behöver
            för att kunna jaga skattefuskare och göra det som vi förväntar
            oss att det ska kunna göra.
          </note>
          <note>
            Man skulle också kunna ställa frågan till majoriteten: Gör Skatteverket
            fel bedömning? Ni som sitter här från majoriteten var med vid
            informationen till utskottet från generaldirektören om Skatteverkets
            ekonomiska situation.
          </note>
          <note>
            När jag lyssnar på era anföranden kan jag höra en viss dragning
            till att ni nog tycker att Skatteverket borde ha lite mer resurser.
            Det kan man kanske tycka är glädjande. Vi får se vad som händer
            på området.
          </note>
          <note>
            Fru talman! Från Vänsterpartiets sida tycker vi att det är oerhört
            viktigt att ge Skatteverket de verktyg det behöver. Vi lyssnar
            väldigt noga till vad Riksrevisionen säger angående Skatteverkets
            förmåga att ta till sig den information som man kan få via internationella
            kontrolluppgifter. Vi ser väldigt allvarligt på de brister som
            man i dag har uppdagat. Jag står bakom förslaget i betänkandena.
          </note>
          <note>
            Överläggningen var härmed avslutad.
          </note>
          <note>
            10 § Ny lärarutbildning
          </note>
          <note>
            Föredrogs
          </note>
          <note type="speaker">
            Anf. 33 THOMAS STRAND (s):
          </note>
          <note>
            Fru talman! Jag undrar var utbildningsminister Jan Björklund
            är. Det hade i denna debatt varit trevligt att få lyssna till
            honom, höra hans argumentation och få ställa frågor om en så viktig
            proposition som vi i dag ska debattera. Hitintills kan jag inte
            se honom här i kammaren. Jag beklagar det.
          </note>
          <note>
            En av mina första lärare hette Fru Ståhlbom. Jag kommer ihåg
            henne för att hon just var en av mina första lärare men också
            för att hon var en lärare som brann av iver att få lära oss förstatappare
            olika saker som vi skulle ha nytta av.
          </note>
          <note>
            Jag kommer ihåg flera lärare. Jag kommer särskilt ihåg de lärare
            som var engagerade, kunniga och som berörde mig på olika sätt.
            Jag tror att det är flera av er som nu hör detta som känner igen
            sig själv i min berättelse om lärare som var engagerade, berörde
            och hjälpte mig att hitta kunskaper. Det säger en hel del om vikten
            av bra och engagerade lärare.
          </note>
          <note>
            Sverige ska ha världens bästa lärare. Jag tror att vi alla kan
            skriva under på det. Det är det överlägset främsta målet för att
            skolan ska lyckas med sitt viktigaste uppdrag att ge alla barn
            och elever gedigna kunskaper som en grund för ett livslångt lärande.
            Vi behöver lärare som kan fånga lusten till lärande och utmana
            alla barn och elever att vilja utvecklas maximalt efter sin förmåga.
            Inte minst är det avgörande för de barn och elever som inte har
            studietradition med sig hemifrån.
          </note>
          <note>
            Lärare påverkar och formar barn och elever under många år. Därför
            måste samhället dels ställa höga krav på lärarna, dels ge dem
            goda förutsättningar att fungera väl i sin yrkesroll.
          </note>
          <note>
            Vi socialdemokrater tror att lämplighet för yrket, en god grundutbildning,
            bra anställningsvillkor samt en väl fungerande kompetensutveckling
            är viktiga ingredienser för att nå målet att Sverige ska ha världens
            bästa lärare.
          </note>
          <note>
            Alla lärare behöver goda och djupa ämneskunskaper samt god förmåga
            att kommunicera, motivera och bekräfta barn och elever. Det är
            viktigt att vi har denna helhetssyn på lärarutbildningen och lärarrollen.
            Det hjälper nämligen inte om en lärare besitter det allra största
            ämnesdjup om läraren inte samtidigt äger förmågan att möta barnet
            eller eleven på rätt nivå. Det är just i det närvarande och personliga
            mötet som lärande blir möjligt.
          </note>
          <note>
            Vi måste ge lärarna förutsättningar att ta ett verkligt ledarskap
            i klassrummet eller gruppen. Vi i den rödgröna oppositionen vill
            ha en modern lärarutbildning som tar sikte på morgondagens utmaningar.
            Modern skolforskning avvisar tanken på en återgång till en gammaldags
            lärarutbildning. Vi behöver en ny lärarutbildning som måste kunna
            möta de behov och utmaningar som skolan kommer att ställas inför
            de kommande decennierna.
          </note>
          <note>
            En viktig grundförutsättning är att utbildningen är forskningsbaserad
            och av hög kvalitet. Vi i den rödgröna oppositionen vill se en
            sammanhållen lärarutbildning, en utvecklad professionsutbildning
            samt en stärkt forskningsbaserad lärarutbildning.
          </note>
          <note>
            Vi i den rödgröna oppositionen motsätter oss inte ytterligare
            reformering av lärarutbildningen. Flera förslag i föreliggande
            proposition tror vi kommer att bidra positivt till lärarutbildningen
            och svensk skola. Däremot har vi starka invändningar mot andra
            förslag i propositionen, vilket framgår av vår gemensamma motion.
            Jag ska kortfattat kommentera några av dem.
          </note>
          <note>
            För det första säger vi nej till fyra nya lärarexamina. Varför
            ska just lärarutbildningen behandlas annorlunda än till exempel
            civilingenjörsutbildningen eller läkarutbildningen, vilka har
            gemensam examen men en rad olika tydliga inriktningar? Vi föreslår
            därför gemensam examen med olika inriktningar enligt propositionens
            förslag.
          </note>
          <note>
            För det andra ser vi risker för en återgång till ett gammaldags
            och stelbent stadietänkande. Vi är inte emot åldersinriktningar,
            men vi betonar samtidigt vikten av en lärarutbildning som kan
            överlappa årskurser. Vi vill därför att grundlärare och ämneslärare
            ska ges behörighet att undervisa i sina huvudämnen för lägre årskurser
            än dem man huvudsakligen inriktar sig på, och det ska gälla fullt
            ut och inte bara delvis, som propositionen föreslår. Vi vill också
            att lärare med tillräckligt ämnesdjup ska ha möjlighet att undervisa
            i alla årskurser. Vi måste ha en sådan flexibilitet i strukturen,
            annars är det svårt att möta alla skolors behov av lärare samt
            demografiska förändringar.
          </note>
          <note>
            För det tredje anser vi att lärarutbildningen mot arbete i förskoleklass
            och grundskolans första tre årskurser får för litet ämnesdjup.
            Med regeringens förslag kommer det inte att finnas ämnesspecialister
            under dessa tidiga skolår. Vi vet att tidiga insatser är viktiga,
            och därför behöver även de små barnen få möta lärare med djupa
            ämneskunskaper. Vi säger inte nej till regeringens förslag om
            klasslärare, men vi föreslår också att det ska vara möjligt att
            utbilda sig till ämnesspecialist för arbete bland de små barnen.
            Vi föreslår därför ytterligare en inriktning för ämnesspecialister
            i grundskolan.
          </note>
          <note>
            För det fjärde vill vi varna för att ett alltför gammaldags och
            stelbent ämneskombinationssystem kan motverka nytänkande och utveckling.
            Därför är det olämpligt med detaljreglering från riksdag och regering.
            Vi anser att det ska vara upp till lärosätet att avgöra vilka
            ämneskombinationer man vill söka examenstillstånd för. I denna
            process ska regionala utvecklingscentrum och företrädare för skolor
            och kommuner involveras.
          </note>
          <note>
            För det femte säger vi nej till att lärarutbildningen med inriktning
            mot arbete i fritidshem förkortas till tre år. Vi vill att denna
            utbildning ska behållas på dagens nivå, och vi vill också utreda
            och återkomma i frågan om utbildningen ska förlängas till fyra
            år, som utredaren föreslog. Lärare i fritidspedagogik arbetar
            både i klassrummet och i de fria lärandemiljöerna, och därför
            är det nödvändigt att grundlärare med inriktning mot arbete i
            fritidshem har djupa kunskaper inom exempelvis läs-, skriv- och
            matematiklärande. Det föreslagna upplägget av utbildningen tillsammans
            med förkortningen omöjliggör för dessa studenter att få behörighet
            för undervisning i till exempel svenska och matematik. Det skulle
            vara ett stort avbrott, både för studenternas anställbarhet och
            för tillgängen på kvalificerad personal inom områden där fritidspedagoger
            gör stora insatser i skolan i dag.
          </note>
          <note>
            För det sjätte anser vi att den utbildningsvetenskapliga forskningen
            behöver stärkas. Jag kan konstatera att den borgerliga regeringen
            inte har för avsikt att budgetmässigt stärka den utbildningsvetenskapliga
            forskningen, som utredaren föreslog. Det är för mig en defensiv
            hållning. Det är viktigt att den utbildningsvetenskapliga forskningen
            svarar mot behov inom lärarutbildningen och den pedagogiska yrkesverksamheten.
            Den ska vara praxisnära, och ytterligare ansträngningar måste
            göras för att resultaten ska föras ut i skolverksamheten.
          </note>
          <note>
            Lärarutbildningens vetenskapliga bas förutsätter att de som undervisar
            vid högskolor och universitet har möjlighet att forska i tjänsten
            på samma sätt som lärare vid övriga institutioner. Fasta forskningsresurser
            ska knytas till lärarutbildningen, precis som är fallet med andra
            ämnen i högskolan. Vi vill stärka den utbildningsvetenskapliga
            kommitténs ställning genom att se över dess organisatoriska hemvist.
            Vi vänder oss emot att riksdagen fråntas möjlighet att fatta beslut
            om huvudinriktning och finansieringsvillkor för den utbildningsvetenskapliga
            forskningen.
          </note>
          <note>
            Herr talman! Det är också viktigt att påpeka att det finns flera
            angelägna perspektiv och områden som ska genomsyra lärarutbildningen,
            såsom genus- och jämställdhetsfrågor, tillgänglighet och rättigheter
            för elever med funktionsnedsättning, mångfald och delaktighet,
            hållbar utveckling, hbt och sex och samlevnad samt IT som redskap
            och perspektiv. Det är viktigt att dessa perspektiv genomsyrar
            hela lärarutbildningen och inte bara den gemensamma utbildningsvetenskapliga
            kärnan. Här tycker vi att propositionen kunde ha varit betydligt
            tydligare om dessa viktiga och centrala områden.
          </note>
          <note>
            Vi är också kritiska till att behörighetsfrågan inte har behandlats
            tydligt. Det gör det svårare att överblicka konsekvenserna av
            propositionen. Vi finner det också märkligt att frågan om legitimation
            inte finns med i en proposition om lärarutbildningen.
          </note>
          <note>
            Den föreslagna reformeringen av lärarutbildningen är omfattande,
            och samtliga lärosäten som i dag anordnar lärarutbildning ska
            söka examensrätt på nytt igen. Det är av utomordentligt stor vikt
            att förändringar genomförs på ett ansvarsfullt sätt. Processen
            för ansökan, bedömning och beslut om examensrätt får inte bli
            alltför fyrkantig och forcerad. Tyvärr är detta inte fallet.
          </note>
          <note>
            I fredags fick lärosätena preliminära anvisningar för att söka
            examenstillstånd. Av dem framgår att lärosätena vid ansökningen
            ska leverera i stort sett färdiga kursplaner och en färdig bemanningsplan
            till den 28 juni i år för kurser som startar hösten 2011. Detta
            är inte seriöst, menar jag.
          </note>
          <note>
            Vi menar att den föreslagna tidsplanen för implementering är
            orealistisk. Vi vill därför att förändringarna i lärarutbildningen
            ska träda i kraft den 1 juli 2012, det vill säga ett år senare
            än vad regeringen föreslår.
          </note>
          <note>
            Herr talman! Vi socialdemokrater står bakom alla de gemensamma
            reservationerna från den rödgröna oppositionen, men för tids vinnande
            yrkar jag bifall endast till reservationerna 1, 2, 3 och 4.
          </note>
          <note type="speaker">
            Anf. 34 ROSSANA DINAMARCA (v):
          </note>
          <note>
            Herr talman! Jag ska liksom Thomas Strand kommentera skolministerns
            frånvaro. Det måste nog vara tidernas sämsta närvaro av en skolminister
            som kräver något annat av eleverna i svensk skola. Jag kan inte
            minnas att han har varit här en enda gång och försvarat någon
            av de framlagda propositionerna. Dessutom är det nu en proposition,
            som handlar om en ny lärarutbildning, som han har påstått är en
            av de viktigaste för den här regeringen. Det tycker jag är mycket
            anmärkningsvärt.
          </note>
          <note>
            Över till dagens ämne. Hösten 2001 började jag på lärarutbildningen,
            den då nya lärarutbildningen. Redan från början utsattes den utbildningen
            för kritik. Högskoleverkets granskningar har dock gett tydliga
            resultat, och det har skett en kontinuerlig utveckling och förbättring
            av lärarutbildningen både till form och till innehåll. Bland annat
            har andelen disputerade lärare ökat, ämnesdidaktiken utvecklats
            och examinationsformerna förbättrats. Nu, mindre än tio år senare,
            står jag här för att debattera ytterligare en ny lärarutbildning
            eller ska vi säga nygammal?
          </note>
          <note>
            Att återgå till gårdagens stadielärare är inte vad som behövs
            i framtidens skola. Vi behöver lärare med goda och djupa ämneskunskaper
            och med mer kunskap om olika pedagogiska metoder och om hur barn
            och ungdomar, men även vuxna, lär sig. Det behövs en sammanhållen
            och flexibel lärarutbildning med en stark forskningsanknytning.
            Det behövs bara en lärarexamen.
          </note>
          <note>
            En mycket central tanke i lärarutbildningsreformen 2001 var att
            stärka lärarutbildningens forskningsanknytning och möjliggöra
            en direkt övergång från professionsutbildning till forskarutbildning,
            utan kostsamma kompletteringar. Efter reformen har förskollärare,
            fritidspedagoger och lärare i de tidigare åren i grundskolan fått
            sådana möjligheter, dels genom tillkomsten av nya forskarutbildningar
            vid universiteten, dels genom tillkomsten av forskarskolor som
            innebär ett samarbete med och uppbyggnad av forskarmiljöer vid
            högskolorna med lärarutbildning.
          </note>
          <note>
            Den praktiknära ansatsen och underlättandet av forskarstudier
            har mött stort intresse från lärarna och även från allt fler kommuner.
            Internationellt har Sverige gått i bräschen när det gäller att
            forskningsanknyta lärarutbildningen. Återgången till en mindre
            avancerad lärarutbildning utan direkt tillträde till forskarutbildning
            och en längre avancerad har inneburit ett kraftigt bakslag för
            den här utvecklingen.
          </note>
          <note>
            Den gällande utbildningen, men även dess studenter, har fått
            utstå en hel del spott och spe. De har lastats för nästan allt
            som gått fel i skolan, trots att de som gått den senaste utbildningen
            bara utgör 10 procent av lärarkåren. Visst finns det förbättringar
            att göra i nuvarande utbildning, och en del finns med i det här
            förslaget. Det handlar om didaktik, ökad lärarledd tid, fler disputerade
            lärare och förstärkt forskningsanknytning. Men jag tror inte på
            att återigen skapa en ny utbildning som är en återgång till de
            gamla tiderna.
          </note>
          <note>
            Herr talman! För oss rödgröna är det elevens rätt till kunskap
            som står i fokus. Att döma av betänkandet som ligger på bordet
            är den borgerliga majoriteten mer intresserad av att tillgodose
            huvudmännens påstådda behov av klasslärare som kan undervisa i
            flera ämnen. Jag är glad att man, till skillnad från utredningens
            förslag, förlänger utbildningen även för lärare i de tidiga åren,
            men jag beklagar att eleverna går miste om lärare med djupa ämneskunskaper
            i sina ämnen.
          </note>
          <note>
            En gång i tiden var det bara prästen och läraren i byn som var
            informationskällorna. Samhället har sedan dess radikalt förändrats.
            Bara sedan jag själv började skolan har framsteg skett som gjort
            att kunskap och information bara finns ett par klick bort, och
            barn behöver inte vänta tills de börjar skolan eller träffar fröken
            för att ta reda på saker. Det kräver mer av dagens lärare. Lärares
            kompetens har avgörande betydelse för elevernas lärande. Det ytliga
            kan eleverna snabbt googla fram. Läraren ska stå för djupet och
            ge hjälp att analysera. Det är en förmåga som många elever i dag
            saknar.
          </note>
          <note>
            Regeringen säger sig ha höga ambitioner vad gäller förskolan
            och insatser i matematik, men man vill inte förlänga utbildningen
            för lärare i förskolan. Risken är då att vi får lärare som saknar
            kunskap i att möta barnen på deras villkor och integrera matematiken
            i leken och kanske i stället sätter barnen att räkna i matteböcker.
          </note>
          <note>
            Den yrkeskategori som kanske haft svårast att hävda sig men också
            den verksamhet som har varit hårdast drabbad inom utbildningsväsendet
            är fritidspedagogerna och fritidshemmen. Barngrupperna har ökat
            dramatiskt i storlek. Bara under nuvarande regerings tid har antalet
            barn per fritidspedagog ökat från drygt 18 till drygt 20 barn.
            Även inom förskolan och skolan har lärartätheten minskat sedan
            den här regeringen tillträdde, men kanske inte så drastiskt som
            för fritis.
          </note>
          <note>
            En hårt ansatt verksamhet skulle behöva ökade resurser för att
            få ned de enormt stora barngrupperna. I går besökte jag ett fritis
            i Växjö som hade 74 barn i en grupp med tre till fyra pedagoger.
            Fritidspedagogerna säger själva att de har svårt att garantera
            barnens säkerhet och att de snarare har karaktären av vakter än
            pedagoger. Vad gör regeringen? Jo, de anser att fritidspedagogerna
            sitter på för mycket kunskap, så för dessa förkortar man utbildningen
            till tre år. Det är oerhört anmärkningsvärt.
          </note>
          <note>
            Regeringens okunskap om fritidsverksamheten och dess betydelse
            för barnens utveckling är skrämmande. Redan i dag används fritidspedagogerna
            som resurs för lärare i stället för som komplement till skolan
            och erbjuda barnen en meningsfull fritid. En av de fritidspedagoger
            som jag träffade i går ställde frågan vem som kommer att vilja
            utbilda sig till fritidspedagog i framtiden, då de har dåligt
            betalt, barngrupperna är jättestora, verksamheten är urholkad
            och de nu får mindre pedagogisk utbildning. Vänsterpartiet och
            vi rödgröna kan inte acceptera en förkortning av fritidspedagogernas
            utbildning utan ser snarare behovet av att även denna utbildning
            behöver förlängas till fyra år.
          </note>
          <note>
            Redan i dag är det många studenter som antas till 210-poängsutbildning
            som kompletterar upp till 240 poäng för att få större bredd och
            kompetens i sin behörighet. Vi tror att uppdelningen av lärarutbildningen
            i examen på grundläggande respektive avancerad nivå ytterligare
            kan minska det attraktiva i att gå 210-poängsutbildningen, om
            man beaktar de nackdelar det innebär att inte läsa 240-poängsutbildningen.
            Förutom att stärka forskningsanknytningen finns det ytterligare
            argument för att förlänga viss lärarutbildning såsom en ökad flexibilitet,
            bättre möjligheter till internationellt utbyte, höjd kvalitet
            i utbildningen och, inte minst, bättre kunskaper för de yngre
            barnen och eleverna.
          </note>
          <note>
            Herr talman! Det finns flera perspektiv och områden som saknas
            i förslaget till lärarutbildningen. Jag tror att Unga synskadade
            och Unga hörselskadade har uppmärksammat oss alla med sms här
            på morgonen på avsaknaden av inkluderingsperspektivet, men här
            saknas också genus, hbt, hållbar utveckling och betydelsen av
            digital kompetens. Dessa är alla viktiga perspektiv som måste
            finnas i en modern lärarutbildning. Den som ska bli lärare måste
            inse betydelsen av könsmaktsordningen i skolans hela verksamhet
            och undervisning om man inte ska fortsätta att konservera densamma.
            Vi har länge pratat om inkludering i svensk skola, men skolledning
            och lärare har saknat kunskap för att möta och anpassa undervisningen
            till elevernas olika behov. En väldigt liten andel av lärarna
            i skolan har kunskap i sex och samlevnad. Ämnet är undermåligt
            och under all kritik. Därför behöver lärarutbildningen utvecklas
            med avseende på kunskaper om sex och samlevnad för att denna undervisning
            ska bli en naturlig och integrerad del i fler ämnen.
          </note>
          <note>
            IT borde betraktas som lika viktigt som att ha papper och penna.
            Det borde vara ett centralt redskap för den moderna skolan, men
            då behövs lärare som kan och också har resurser. Som det ser ut
            i dag delar fyra lärare på en dator något som skulle var otänkbart
            på de allra flesta andra arbetsplatser.
          </note>
          <note>
            För att underlätta samverkan mellan nyexaminerade och redan verksamma
            lärare måste dessa kunskaper prioriteras i all lärarfortbildning
            och kompetensutveckling.
          </note>
          <note>
            Herr talman! Jag har inte gått in djupare på betydelsen av specialpedagoger
            och att denna utbildning finns kvar och inte heller på vikten
            av utbildning i vuxenpedagogik för dem som verkar inom vuxenutbildning,
            inte minst sfi-lärare.
          </note>
          <note>
            Jag kommer inte att yrka bifall till alla reservationer även
            om vi givetvis står bakom alla. Jag yrkar i likhet med föregående
            talare bifall till reservationerna 1, 2, 3 och 4.
          </note>
          <note type="speaker">
            Anf. 35 MATS PERTOFT (mp):
          </note>
          <note>
            Herr talman! I dag debatterar vi den framtida lärarutbildningen.
            Liksom de båda föregående talarna spanar jag ut över salen och
            saknar en person, nämligen utbildningsministern. Han är ju känd
            i hela Sverige för att i minst tio års tid ha svartmålat lärarutbildningen.
            Det finns till och med forskning på det. Han var så angelägen
            om att bestämma över lärarutbildningen att han tog det området
            från Tobias Krantz, alltså från ett annat statsråd. Då är det
            intressant att han inte är här och ställer upp i debatt i denna
            fråga.
          </note>
          <note>
            Jag uppmanar de borgerliga ledamöterna att i debatten redovisa
            vad Jan Björklund gör i dag. Vad är viktigare än att debattera
            lärarutbildningen som han så envist har dragit i smutsen och ifrågasatt
            hela tiden? Det vore intressant att veta. Han har alltid älskat
            att debattera lärarutbildningen, men i dag när vi både ska debattera
            den och fatta beslut om den är han inte här.
          </note>
          <note>
            Jag kallar det skolk. Enligt Jan Björklunds egen definition ska
            skolk antecknas i betyget och dessutom meddelas vårdnadshavaren.
            Jag vet inte vem som är vårdnadshavare för Jan Björklund, men
            det kanske är Fredrik Reinfeldt.
          </note>
          <note>
            (TALMANNEN: Inga fler angrepp på utbildningsministern som inte
            är närvarande. Det får räcka med konstaterandet att han inte är
            här.)
          </note>
          <note>
            Herr talman! Jag nöjer mig med att beklaga att han inte är närvarande,
            för jag skulle gärna ha debatterat med honom.
          </note>
          <note>
            Man kan fundera generellt över lärarutbildningen. I Sverige brukar
            vi ofta framhålla Finland som en bra förebild när det gäller skola
            och lärarutbildning. Vad är då kännetecknande för den finska lärarutbildningen?
            Jo, den har ändrats ofta. Den har ändrats av professionen. Den
            har kontinuerligt förnyats utan att politikerna har lagt sig i
            så mycket. Framför allt har det varit blocköverskridande.
          </note>
          <note>
            När jag ser Alliansens förslag och vår rödgröna motion tror jag
            att det hade varit möjligt att nå en överenskommelse. Tyvärr har
            det som vanligt inte funnits ambition eller ens förmåga hos Alliansen
            att ta initiativ till sådana samtal, eller som före detta högskoleminister
            Lars Leijonborg svarade på min direkta fråga: Vi vet ju hur svårt
            det är.
          </note>
          <note>
            Vi rödgröna vet hur svårt det är att komma överens mellan tre
            partier, hur svårt är det inte då att komma överens mellan fyra
            partier?
          </note>
          <note>
            Jag förstår detta, men jag tycker ändå att regeringen har ett
            ansvar att hitta en blocköverskridande överenskommelse.
          </note>
          <note>
            Vad är det som är viktigt när det gäller detta? Att vara lärare
            är inte bara lärarutbildning, utan det är att vara i en läroprocess
            hela sitt yrkesliv. Det är ett annat slags livslångt lärande än
            det vi vanligtvis brukar tala om.
          </note>
          <note>
            Även om vi ändrar utbildningen och även om vi satsar på fortbildning
            är det svårt att förändra skolan. När vi politiker förändrar lärarutbildningen
            hoppas vi att allt förändras i skolan, men det är inte riktigt
            så. Det tar lite längre tid. Vi möts fortfarande av lärare som
            säger att de undervisar enligt Lgr 80 trots att det var ganska
            länge sedan.
          </note>
          <note>
            Vad skulle vi behöva? Jo, vi skulle behöva ett helt annat synsätt.
            Det hade jag hoppats att denna lärarutbildning skulle stadfästa
            och på ett tydligt sätt stå för. Vi skulle behöva mer av en forskningsbaserad
            lärarutbildning och att lärarutbildningen släpper hantverkstänket.
            Man skulle koppla loss det gamla lasset då lärarutbildningen inte
            var en högskoleutbildning utan hade sin egen lilla nisch. Just
            det har Högskoleverket slitit med de sista åren, och man har också
            fått till en del förändringar.
          </note>
          <note>
            En mer forsknings- och vetenskapsbaserad lärarutbildning skulle
            också skapa en helt annan motivation för en kontinuerlig förändring
            av läraryrket även ute i skolorna.
          </note>
          <note>
            Denna bit kritiserar vi från den rödgröna sidan. Vad regeringen
            gör är att återigen lägga sig i detaljerna och passa på de övergripande
            sidorna. Det är anmärkningsvärt. Man säger att de övergripande
            bitarna i lärarutbildningen ska hänskjutas till examensordningen,
            och det ska regeringen ta hand om. Det är sådana saker vi borde
            debattera i riksdagen. Vilka övergripande delar av lärarutbildningen
            borde vara genomgripande?
          </note>
          <note>
            Ord som ledarskap och kreativitet nämns. Nej, kreativitet tror
            jag inte nämns, vilket är anmärkningsvärt. Ledarskap nämns men
            det hänskjuts till examensordningen både av regeringen och av
            majoriteten i utskottet. Borde det inte vara viktigt att skriva
            in i lärarutbildningen från riksdagens sida att lärarutbildningen
            handlar om ledarskap? Det handlar om att stå framför elever och
            utöva ledarskap på ett demokratiskt och framgångsrikt sätt. Detsamma
            gäller kreativitet. Det är fundamenta. Det gäller också hållbar
            utveckling, funktionsnedsättning, genus och IT. Det är dessa grundläggande
            bitar vi borde fastlägga i stället för att lägga oss i för mycket
            och detaljstyra.
          </note>
          <note>
            Även när det gäller kompetensen fallerar förslaget. Det verkar
            inte behövas någon specialistkompetens för att undervisa barn
            i årskurserna 13. Jag är själv lärare och vet att det inte finns
            något svårare och mer krävande än att undervisa små barn. Vi vet
            också att det är i de lägre årskurserna som grunden läggs. Det
            är där det krävs specialister och givetvis generell kompetens.
            Man får inte utesluta specialistkompetens. Det här är grundläggande
            kunskaper som var och en som har stått inför en klass vet.
          </note>
          <note>
            Jag har tidigare varit inne på vikten av att utveckla lärarnas
            kompetens i forskningshänseende. Jag ser med viss oro att regeringen
            tar mer och mer pengar från Lärarlyftet för att finansiera andra
            saker. Senast finansierade man lärarlegitimationen.
          </note>
          <note>
            Jag är också orolig för att man i propositionen inte tar frågan
            om pedagogisk mångfald på allvar. Det är inte ett ord om betydelsen
            av att se till att det till exempel fortsatt finns en Waldorflärarutbildning
            i Sverige. Det vet jag att den förra regeringen såg till med stöd
            av Miljöpartiet och Vänsterpartiet. En regering måste inte nödvändigtvis
            anordna en sådan, men se till att det finns förutsättningar så
            att även alternativa pedagogiker får fäste i Sverige.
          </note>
          <note>
            Det är det jag ser som de stora skillnaderna mellan De rödgröna
            och Alliansen. Vi satsar på ett annat sätt på forskningen. Vi
            vill att det ska finnas ledarskap och kreativitet. Vi vill att
            skolan ska bygga på generella grunder och inte detaljstyrda. Vi
            vill också se om det kan finnas blocköverskridande möjligheter
            i stället för att man duckar för det.
          </note>
          <note>
            Jag vill liksom föregående talare yrka bifall till reservationerna
            1, 2, 3 och 4.
          </note>
          <note type="speaker">
            Anf. 36 SOFIA LARSEN (c):
          </note>
          <note>
            Herr talman! Det är ett väldigt viktigt betänkande och en viktig
            reform som vi diskuterar här i dag. Kvaliteten i ett utbildningssystem
            kan ju aldrig vara högre än kvaliteten på dess skolledare och
            lärare. Vi vet att rektors ledarskap är otroligt viktigt för att
            vi ska få framgångsrika skolor. Precis lika viktigt är det att
            vi har utbildade, engagerade lärare som har höga förväntningar
            på sina elever.
          </note>
          <note>
            Lärarnas kompetens är avgörande för elevernas kunskapsresultat.
            Därför är det ju också viktigt att vi får de mest lämpade och
            engagerade personerna att söka till lärarutbildningen.
          </note>
          <note>
            Från vänstersidan har det tidigare knorrats och man har sagt:
            Det är ju bara tio år sedan vi senast sjösatte en lärarutbildning.
            Det behövs ingenting nytt.
          </note>
          <note>
            Jo, anser vi, det behövs en ny lärarutbildning. Sveriges lärarutbildning
            har varit diskuterad under många år. Det har funnits en hel del
            problem kopplad till den. Det har funnits kraftig kritik från
            studenterna själva som har sagt att innehållet inte håller den
            kvalitet som man har önskat sig när man har gått lärarutbildningen.
            Högskoleverket har också haft en hel del anmärkningar. Det har
            varit på gränsen att examensrätter har dragits in.
          </note>
          <note>
            I den senaste genomgången som Högskoleverket gjorde hade tio
            av lärosätena fortfarande brister. Det är inte acceptabelt. En
            hel del rättas till. Nu kommer också en ny lärarutbildning.
          </note>
          <note>
            Ett problem i dagens lärarutbildning är att man som lärarstudent
            inte får en tydlig inriktning i sin examen. En student kan välja
            bort ett antal ämnen i sin lärarutbildning. Om man till exempel
            ska jobba i de lägre åldrarna som lågstadielärare kan man välja
            bort matematik. Det gör att vi inte får en rätt till kunskap för
            eleverna. Man har helt enkelt inte utbildade lärare. Vi vet att
            det har medfört olyckliga konsekvenser i kunskapsresultaten i
            vår skola.
          </note>
          <note>
            Det är tyvärr alldeles för få som har valt att läsa till lärare.
            Sökandetrycket har varit alldeles för dåligt, och i stort sett
            alla som har sökt har kommit in. Det är absolut inte bra. Lärarförbundet
            kom i dagarna med en undersökning som visar att för få unga i
            dag vill söka till lärarutbildningen.
          </note>
          <note>
            Det är en stor utmaning för oss. Det är väldigt bra att regeringen
            under mandatperioden har tagit krafttag när det gäller skolan.
            Lärarutbildningen är ett av de krafttagen.
          </note>
          <note>
            Herr talman! Hur kommer den nya lärarutbildningen att se ut?
          </note>
          <note>
            Det förslag som vi har att ta ställning till i dag är ett viktigt
            steg för att göra lärarutbildningen både bättre och tydligare.
            Kvaliteten höjs och strukturen i utbildningen görs tydligare.
          </note>
          <note>
            I stället för en enda lärarexamen som det har varit tidigare
            föreslås nu fyra olika yrkesexamina: förskollärarexamen, grundlärarexamen,
            ämneslärarexamen och yrkeslärarexamen. Tillsammans med de inriktningar
            som finns i flera examina gör detta att utbildningen blir tydligare
            och bättre anpassad till verkligheten. Många remissinstanser har
            också sagt att detta är bra. Vi kan inte ha bredden med de två
            inriktningar vi har när man som lärare har barn från 1 till 12
            år och från 12 till 19 år. Det räcker inte med den indelningen.
          </note>
          <note>
            I och med att vi nu får en egen förskollärarexamen höjer vi både
            status och identitet för utbildningen. När förskollärarutbildningen
            blev inbakad i lärarutbildningen såg vi att sökandetrycket drastiskt
            försämrades. Det är absolut inte bra eftersom vi har brist på
            förskollärare i dag. Utbildningen får samma längd som tidigare,
            men fokus blir tydligare på språk och matematik.
          </note>
          <note>
            Jag är glad att vi höjer ambitionsnivån för förskolan. Vi ska
            ha en lärorik förskola. Det får vi när vi nu stärker det pedagogiska
            uppdraget. Vi förstärker förskollärarnas roll och prioriterar
            tidiga insatser. Med det som görs nu ger vi bättre förutsättningar
            och bättre bas för eleverna och barnen att gå vidare.
          </note>
          <note>
            Grundlärarexamen har tre inriktningar: från förskoleklass till
            trean, från fyran till sexan och en inriktning mot fritidshem.
            I och med att vi nu får en utbildning som är anpassad efter de
            behov som finns på skolorna i vårt land blir det bättre för eleverna.
            Nu kan grundlärarna följa eleverna under flera år. Vi som har
            och har haft barn i tidig skolålder vet hur viktig den tryggheten
            och återkopplingen är för varje elev.
          </note>
          <note>
            Vi ska självklart ha en utbildning som har både ämnesdjup och
            ämnesbredd. Utbildningen för de här lärarna förlängs med en termin
            så att den blir fyra år. Det blir också obligatoriskt för alla
            dessa lärare att läsa till exempel matte och NO. Det går inte
            att välja bort som i dag. Kunskaper om läs- och skrivutveckling
            och fördjupade kunskaper om matematik kommer att bli en väsentlig
            del för dessa lärare.
          </note>
          <note>
            Inriktningen mot fritidshem omfattar främst kunskaper inom fritidspedagogik,
            men vi breddar också den utbildningen så att man har möjlighet
            att gå in i praktiska och estetiska ämnen. Det är bra för dem
            som ska arbeta i fritidshemmen.
          </note>
          <note>
            Ämneslärarexamen blir på högstadiet och gymnasiet. I dag har
            högstadielärarna två kombinationer i sin lärarutbildning. Det
            har gjort att många lärare inte har fått en heltidstjänst på högstadiet
            till exempel. Man har undervisat i ett tredje ämne som man inte
            har haft behörighet i. Nu anpassar vi utbildningen till verkligheten.
            Högstadielärarna får nu behörighet i tre ämnen vilket gör det
            bättre för eleverna.
          </note>
          <note>
            Gymnasielärarna får kompetens att undervisa i två ämnen. Ämnesdjupet
            blir tydligare liksom ämneskombinationerna för gymnasielärarna
            för att underlätta anställningsbarheten. Det har varit ett problem
            för många som har läst till gymnasielärare i dag.
          </note>
          <note>
            Yrkeslärarutbildningen blir med vårt förslag tre terminer. Yrkeslärarutbildningen
            fungerar inte i verkligheten. Det är alldeles för få som söker.
            Vi har alldeles för få yrkeslärare som är behöriga. Det gör att
            elever som läser yrkesprogram inte har utbildade lärare. Nu blir
            det ändring på det.
          </note>
          <note>
            Under den tid man är anställd som yrkeslärare har man möjlighet
            att på deltid få kompetens och läsa utbildningen. Det ger möjlighet
            för fler. Det blir bättre för eleverna.
          </note>
          <note>
            Praktiken, det som kallas VFU, skärps också. Nu blir det tydligt
            att om man ska läsa till exempelvis förskollärare ska man ha sin
            VFU på ett lågstadium. Man ska inte kunna ha den på ett gymnasium.
            Sådana konstiga kombinationer har förekommit.
          </note>
          <note>
            Vi får också en tydligare utbildning samtidigt som vi har en
            flexibilitet som gör att överlappningar kan ske. Det är viktigt
            för att det inte ska bli helt statiskt.
          </note>
          <note>
            Herr talman! När jag tittar på vänstersidans förslag blir jag
            något konfunderad. Det brukar ske en eftersläpning i fråga om
            vad man tycker är bra och förändrar sig i regeringens riktning.
            Det har skett i många delar. Här kan vi också se det.
          </note>
          <note>
            Om vi tar bort det vanliga, att det är för lite och för sent,
            kan vi ändå se, vilket står i reservationen, att man har insett
            att lärarutbildningen både behöver förtydligas och anpassas efter
            hur skolorna arbetar. Jag tycker att det är bra att den insikten
            har kommit.
          </note>
          <note>
            Därför är det synd att man ändå håller fast vid en examen. Det
            är inte så, som vi kunde höra tidigare, att lärarutbildningen
            går att likställa med till exempel en ingenjörsutbildning. Det
            är en enorm bredd vad gäller lärarutbildningen i dag. Jag tycker
            inte att man kan göra en anpassning på det sättet, och det är
            synd att vänstersidan väljer att fortfarande ställa sig vid sidan.
            Man vill helt enkelt inte komma överens. Det finns ingen som blir
            vinnare på det, speciellt inte eleverna.
          </note>
          <note>
            Herr talman! Det är glädjande att vi nu får en ny lärarutbildning.
            Med denna nya lärarutbildning och den lärarlegitimation som regeringen
            presenterade för en tid sedan stärker vi helheten för skolan och
            förbättrar möjligheterna för eleverna. Detta tillsammans med det
            stora Lärarlyftet som regeringen har genomfört under mandatperioden,
            den nya skollagen som utskottet senare i år ska ta ställning till,
            fler tidiga insatser och en bättre utvärdering gör att vi kommer
            att gå i riktning mot en skola i världsklass.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 37 THOMAS STRAND (s) replik:
          </note>
          <note>
            Herr talman! Att utveckla svensk skola och att bygga en bra lärarutbildning
            är ett långsiktigt projekt. Det visar exempelvis Finland, som
            Mats Pertoft tidigare tog upp i sitt anförande. En sektor vill
            gärna få lite lugn och ro, och Sofia Larsen vet att vi har velat
            ha överenskommelser över blockgränsen, men tyvärr har vi inte
            fått det.
          </note>
          <note>
            Vi har inte sagt att dagens lärarutbildning är felfri. Det finns
            brister. Sedan är frågan hur man ska reformera den. Sofia Larsen
            vet att det var många remissinstanser som sade att man skulle
            kunna behålla strukturen och gå vidare med olika utvecklingsprojekt
            och kvalitetsutvärderingar.
          </note>
          <note>
            Nu har vi i oppositionen sagt att vi ställer oss bakom förslaget
            till ny lärarutbildning som regeringen har lagt fram. Vi är dock
            kritiska till vissa punkter som vi har redovisat.
          </note>
          <note>
            Jag kan också konstatera att Sigbrit Franke i utredningen säger
            att mycket i dagens lärarutbildning är bra. Anders Flodström som
            är universitetskansler säger också att det är en bra lärarutbildning
            som vi har. Det finns alltså även röster som inte är så negativa
            på denna punkt.
          </note>
          <note>
            Jag skulle dock vilja ta upp detta med tidiga insatser i skolan
            som Sofia Larsen sade att ni prioriterar. Jag skulle vilja säga
            att ni inte gör det. Ni pratar om det, men ni gör det inte. Vi
            vet nämligen att vi måste ha en bra förskola och tidiga insatser
            under de första åren. Därför behöver vi också lärare som är duktiga
            och kunniga i sina ämnen och som jobbar i förskoleklass och i
            ettan, tvåan och trean. Där säger ni nej. Där ska det vara klasslärare.
            Det ni säger om matte, svenska och engelska har jag inget att
            invända mot. Men däremot i fråga om SO-ämnen, NO-ämnen och teknik
            blir det en snuttifiering. Varför vill ni inte även där ha specialister
            som möter de små barnen?
          </note>
          <note type="speaker">
            Anf. 38 SOFIA LARSEN (c) replik:
          </note>
          <note>
            Herr talman! Jag tycker att Thomas Strand har en bra inriktning
            när han talar om hur viktigt det är att vi har en lärarutbildning
            som ger möjligheter till stora insatser i förskolan och under
            de tidiga åren i skolan. Man kan säga att det är de största förändringarna
            som regeringen har gjort under denna mandatperiod. Det gäller
            de insatser som nu har skett. Vi förstärker pedagogiken i förskolan,
            och det blir tydligare i fråga om läsning, räkning och skrivning.
            Vi säger också i den nya skollagen att det är den som är förskollärare
            pedagogen som ska ha huvudansvaret. Vi tycker att det är så pass
            viktigt. Det ska inte vara arbetslaget och de som inte har utbildning
            som ska ha mer att säga till om, som Socialdemokraterna har sagt.
            Det är de som har en gedigen utbildning som ska ha det tydliga
            ansvaret. Därför gör vi nu en förändring. De tidiga insatserna
            men också en bra utvärdering hänger ihop.
          </note>
          <note>
            Men vi behöver också se till hur verkligheten ser ut i Sveriges
            skolor. Hur ser det ut vad gäller lärarkompetensen under de tidiga
            åren? Där kan vi se att det är en stor lucka. Det finns inte någon
            rätt till kunskap i dag. Många elever har lärare som inte är kompetenta
            och som inte har utbildning till exempel i matematik. Det garanteras
            nu genom den nya lärarutbildning som införs.
          </note>
          <note>
            Samtidigt finns det många lärare ute i verksamheten i dag som
            är specialiserade i vissa ämnen. Det är bra. Detta ska kopplas
            samman så att vi nu får lärare som både har bredden och djupet.
            Det ger vi förutsättningar för, och det tycker jag är viktigt.
          </note>
          <note>
            Det är tråkigt att Socialdemokraterna och vänstersidan inte ser
            hur verkligheten ser ut och hur skolor arbetar i dag. Det är en
            stor skillnad mellan skolor och i skolor. Vi ger förutsättningar
            och sätter eleven i fokus. Ni sätter själva utbildningen och det
            organisatoriska i fokus. Det är skillnader i ingången.
          </note>
          <note type="speaker">
            Anf. 39 THOMAS STRAND (s) replik:
          </note>
          <note>
            Herr talman! Jag håller inte med Sofia Larsen när hon säger att
            vi inte ser verkligheten. Det gör vi visst.
          </note>
          <note>
            Man sätter arbetslaget mot lärare som har kunskaper. Jag förstår
            inte hur det kan vara en motsättning.
          </note>
          <note>
            Många skolor har sett att just en kunskapsfördjupning genom arbetslaget
            är möjlig. Då möts lärare med djupa kunskaper och arbetar tillsammans
            i laget.
          </note>
          <note>
            När det gäller att det har varit svårt att få lärare med matte-
            och NO-kompetens vet Sofia Larsen att det har mer att göra med
            att det är så få som väljer den utbildningen. Det har varit ett
            problem att det har varit svårt att rekrytera lärare. Det har
            egentligen inte med utbildningen att göra.
          </note>
          <note>
            Jag har själv erfarenhet från HLK. Jag har suttit i forsknings-
            och utbildningsnämnden där. Jag vet att man satsar mycket för
            att ge djupa kunskaper i svenska och i matte. Det är viktigt.
          </note>
          <note>
            Vi i oppositionen säger att det är helt okej med klasslärare
            för dem som vill ha det. Men varför säger ni inte att det vore
            bra med ämnesspecialister också för dessa åldrar? Varför låter
            ni inte studenter göra detta val om de vill bli duktiga i matte,
            i svenska, i SO-ämnen eller i NO-ämnen för att undervisa i ettan,
            tvåan och trean? Ni vägrar att låta dem göra det, utan det ska
            vara klasslärare för barn i dessa åldrar. Sedan blir det specialisering
            för att undervisa dem som är äldre. Det är det som är problemet.
          </note>
          <note>
            Vi säger: Låt oss ha en mångfald. Låt oss öppna upp för ämnesspecialister.
            Det är det som de små barnen behöver. Annars blir det snuttifierat.
            Då blir det så att man läser 15 poäng, alltså en termin, i SO-ämnen,
            NO-ämnen och teknik. Det är sju ämnen. Det blir alltså väldigt
            lite som man studerar. Det är problemet.
          </note>
          <note>
            Varför kan ni inte också säga att det är ett bra förslag att
            ha ämnesspecialister under de tidiga åren? Men Björklund säger
            nej, och då säger ni nej.
          </note>
          <note type="speaker">
            Anf. 40 SOFIA LARSEN (c) replik:
          </note>
          <note>
            Herr talman! Jag vet inte vad Thomas Strand menar. Nu kommer
            det att finnas möjlighet att göra både och när det gäller ämnesdjup
            och bredden. Det är viktigt.
          </note>
          <note>
            Det problem som vi ser i dag med att ha enbart ämnesfördjupning
            är att alldeles för många väljer bort viktiga delar, till exempel
            när det gäller matematik och de naturorienterande ämnena. Det
            gör att alldeles för många elever som går i ettan, tvåan och trean
            i svensk skola i dag har lärare som inte har kompetens eller utbildning
            i detta. Det är inte rätt mot eleverna. Vi vet hur viktiga de
            första åren är, både i förskolan och i skolan. Därför behöver
            vi lärare som har bredden och kompetensen men också ämnesdjupet.
          </note>
          <note>
            Jag har mycket svårt att förstå hur man på vänstersidan helt
            kan negligera det som också Högskoleverket har sagt. Det som finns
            i dag är alldeles för svåröverskådligt. Det blir krångligt för
            studenterna. Man kan gå ut med nästan flera hundra olika kombinationer,
            vilket gör att man inte blir anställningsbar. Vi har inte en lärarutbildning
            och kombinationer som passar den verksamhet och den organisation
            som kommunerna och skolorna har.
          </note>
          <note>
            Vad får vi då? Vad blir resultatet av det? Ja, titta till exempel
            på matematikresultaten i skolan! Det hänger inte ihop. Men nu
            får vi en sammanhållning på ett helt annat sätt.
          </note>
          <note>
            När det gäller förskollärarna och en tydlig egen examen stärks
            statusen. När vi bakade ihop, som det blev i den senaste lärarutbildningen,
            fick vi de problem som vi i dag står med. Alldeles för få läser
            till förskollärare samtidigt som kommunerna skriker efter fler
            förskollärare. Dessa behövs i förskolan, så det är viktigt att
            vi har en ordentlig utbildning som också ger status och som lätt
            kan byggas på om man vill gå vidare och forska. Det får vi nu.
            Vi ger möjligheterna. Ni stänger där.
          </note>
          <note type="speaker">
            Anf. 41 ROSSANA DINAMARCA (v) replik:
          </note>
          <note>
            Herr talman! Det är flera områden som jag i min replik skulle
            vilja ta upp med Sofia Larsen, men talartiden medger inte det.
            Därför ska jag bara hålla mig till det som har med fritidspedagogerna
            att göra. Sofia Larsen drog det ganska kort.
          </note>
          <note>
            Det jag ifrågasätter och undrar är hur det kommer sig att man
            tycker att fritidspedagogerna sitter på för mycket kunskap och
            att man faktiskt förkortar utbildningen. Sofia Larsen lyfter i
            sitt anförande fram att man vill stärka fritidspedagogerna för
            arbete i skolan. Men fritidspedagogerna har valt att bli fritidspedagoger
            för att kunna arbeta med just fritidsverksamheten. På vilket sätt
            stärker ni fritidspedagogerna i det avseendet? Jag ställer mig
            alltså ganska frågande till om regeringsföreträdarna vet vad fritidsverksamheten
            är för någonting. Man talar väldigt lite om den.
          </note>
          <note>
            Jag kan inte låta bli att även tala om det som Thomas Strand
            var inne på. Det gäller ämnesdjupet. Problemet är att ni inte
            kombinerar de båda sakerna där. Jag kan hålla med om att det är
            viktigt att alla lärare har kunskaper i matematik. Men problemet
            är att vi missar lärare med djupa kunskaper i matematik. Inom
            förskolan till exempel kan vi redan i dag se att den fokusering
            som varit på matematik och språk har inneburit att många barn
            i förskolan sitter med matteböcker i stället för att de har lärare
            som har goda kunskaper i matematik och som på barnens villkor
            kan integrera den i leken.
          </note>
          <note>
            Framför allt vill jag ha svar på frågan vad regeringen gör för
            att stärka fritidsverksamheten och varför man förkortar fritidspedagogernas
            utbildning.
          </note>
          <note type="speaker">
            Anf. 42 SOFIA LARSEN (c) replik:
          </note>
          <note>
            Herr talman! Nu får vi, Rossana Dinamarca, utbildade mattelärare
            på lågstadiet. Tidigare har vi inte haft det i tillräcklig utsträckning.
            Nu måste alla som ska bli lärare i en förskoleklass och i ettan,
            tvåan eller trean läsa matematik.
          </note>
          <note>
            Det vi kunnat se och det vi fått information om i utbildningsutskottet
            är den tragiska utveckling som har varit. Skolverket har fördjupat
            sig i frågan och sett att över hälften av alla som gått trean
            och fyran inte har haft lärare som varit utbildade i matte. Vilka
            resultat ger det? Ja, absolut dåliga resultat har vi kunnat se.
            Det här rycker undan mattan för våra elever. Nu ändrar vi på det.
            Men ni säger att det absolut inte är bra.
          </note>
          <note>
            Barnombudsmannen har också varit tydlig, vilket jag tycker känns
            väldigt bra. Barnombudsmannen menar att det är viktigt att vi
            får en tydligare inriktning mellan olika stadier. Speciellt har
            han fokuserat på eleverna mellan fyran och sexan som har varit
            bortglömda. Nu får vi en tydligare inriktning. Man har en fördjupad
            kunskap bland annat om hur barnen upplevs, hur de agerar i de
            olika åldersgrupperna, något som vi inte haft med i dagens utbildning.
            Det tycker jag är viktigt att lyfta fram.
          </note>
          <note>
            Det Rossana Dinamarca var inne på är helt riktigt. Hon sade att
            fritidspedagogerna har valt att bli fritidspedagoger därför att
            det är just fritidsverksamheten som de vill jobba med. Ja, absolut,
            och det förstärker vi nu. Man får alltså den möjligheten. Dessutom
            gäller det andra ämnen som också kan vara kopplade till fritidspedagogen,
            bland annat de estetiska ämnena. Det tycker jag är bra. Vi får
            därmed en breddning, vilket är viktigt.
          </note>
          <note>
            Fritidspedagogerna har en enormt viktig uppgift. Vi som har barn
            i den åldern ser också hur viktiga fritidspedagogerna är inom
            skolans värld. Vi lyfter fritidspedagogerna och ger en möjlighet
            till breddning. Det är bra för hela fritidspedagogiken.
          </note>
          <note type="speaker">
            Anf. 43 ROSSANA DINAMARCA (v) replik:
          </note>
          <note>
            Herr talman! Tyvärr kan jag inte se det som en förstärkning när
            man förkortar en utbildning från tre och ett halvt år till tre
            år. Man säger till fritidspedagogerna: Ni har för mycket kunskap.
            Vi ska ta bort där. Dessutom ska vi tränga undan en del av den
            kunskap som ni som fritidspedagoger har därför att ni ska verka
            i skolan.
          </note>
          <note>
            Sofia Larsen svarar här om fritidspedagogernas roll i skolan,
            inte om fritidspedagogernas roll i fritidsverksamheten. Hur gör
            vi för att stärka den rollen? Hur gör vi så att fritidspedagogerna
            kan arbeta som just fritidspedagoger, inte som vakter för 74 barn?
          </note>
          <note>
            Någonting måste hända inom området. Lärarutbildningen är en del.
            Jag tror att vi ska ha en lärarexamen som också kan skapa en förståelse
            för varandras arbete i förskolan, på fritis och i skolan.
          </note>
          <note type="speaker">
            Anf. 44 SOFIA LARSEN (c) replik:
          </note>
          <note>
            Herr talman! Den nya lärarutbildningen är upplagd så att man
            kan läsa i väldigt tydliga block, indelningar. Utbildningen är
            lätt att bygga på. Det är en grund. Allt, oavsett om man läser
            till förskollärare eller vilken inriktning man har, ska lätt kunna
            byggas på. Likadant är det med inriktningen mot fritidshemmen.
            Också där ska det vara lätt att kunna bygga på.
          </note>
          <note>
            Sett till hur fritidsverksamheten fungerar i dag är det ofta
            en mix av fritidspedagoger och av lärare som under de tidiga åren
            stöttar fritidsverksamheten. Det tycker jag är väldigt bra. Vi
            får en kombination med fritidsverksamhet och hjälp med läxläsning,
            exempelvis. Den mixen är bra. Jag tycker att många kommuner på
            det sättet har en bra indelning.
          </note>
          <note>
            Vi ger alltså fritidspedagogerna andra möjligheter till breddning
            än de tidigare haft. Fritidsverksamheten är i fokus. Dessutom
            kan man gå in på de estetiska ämnena.
          </note>
          <note type="speaker">
            Anf. 45 MATS PERTOFT (mp) replik:
          </note>
          <note>
            Herr talman! Jag vill till Sofia Larsen ställa en fråga om ett
            ämne där vi båda har ett engagemang. Det gäller detta med kreativitet
            och ledarskap.
          </note>
          <note>
            När vi här i kammaren diskuterade och debatterade yrkeshögskolan
            hade majoriteten i utskottet lagt till en skrivning om entreprenörskap,
            något som saknades i propositionen. Jag antar att Sofia Larsen
            bidrog till att det blev en bidragande och stark grund när det
            gäller yrkeshögskolans arbete. Det är jag väldigt glad över. I
            propositionen saknades ordet i fråga.
          </note>
          <note>
            När det gäller lärarutbildningen är det mycket konstigt att både
            utskottsmajoriteten och regeringen helt hänvisar frågan om den
            utbildningsvetenskapliga kärnan och om egenskaper som kreativitet
            och ledarskap till regeringsbehandlingen samt att beslut inte
            tagits i riksdagen om så grundläggande saker.
          </note>
          <note>
            Om vi ändå ska se det som att riksdagen verkligen har ansvaret
            för mer övergripande och grundläggande frågor om lärarutbildningen
            menar jag att dessa egenskaper är så grundläggande. Kan Sofia
            Larsen förklara för mig varför det beslutet inte ska fattas här?
          </note>
          <note type="speaker">
            Anf. 46 SOFIA LARSEN (c) replik:
          </note>
          <note>
            Herr talman! Mats Pertoft är inne på en viktig fråga. Just den
            utbildningsvetenskapliga kärna som ingår som två terminer för
            alla, oavsett vilken inriktning man som lärare väljer, är viktig.
            Fokus ska vara på den åldersgrupp som man senare kommer att utbilda.
            Detta är en viktig del som jag också vill nämna.
          </note>
          <note>
            Det finns en tydlighet vad som ska ingå, till exempel ledarskap
            och konflikthantering. Betygssättning och bedömning är en annan
            viktig del. Vi går nu ut och säger tydligt att detta ska med.
            Det är viktigt. Vi vet att ledarskapet hos varje lärare, att man
            har en lärare som orkar ta ledarskapet i varenda situation, har
            en enorm betydelse för interaktionen i klassrummet.
          </note>
          <note>
            Sedan säger vi vi fortsätter i detta att det finns väldigt många
            delar som ska in. Mats Pertoft tog också upp några i sitt anförande,
            till exempel jämställdhet och genus, men vi har sagt att det också
            är viktigt att lärosätena får möjlighet att lägga in det man vill
            fokusera extra på. Det tycker vi är bra. Skulle vi göra som vänstersiden
            har sagt i sin motion jag tror att man lade upp ungefär 1015 olika
            ämnen eller inriktningar som skulle ingå får vi en utbildningsvetenskaplig
            kärna som är tre år, alltså nästan lika lång som hela utbildningen.
            Det fungerar inte heller.
          </note>
          <note>
            Det är viktigt med några grunder, men lärosätena har också möjlighet
            att fylla på i det allmänna lärandet inom hela utbildningen, som
            ska genomsyras, och inte bara i den utbildningsvetenskapliga kärnan.
          </note>
          <note type="speaker">
            Anf. 47 MATS PERTOFT (mp) replik:
          </note>
          <note>
            Herr talman! Jag vet inte hur det är ställt med Sofia Larsens
            räknekunskaper. Hon säger 1015 ämnen, men om jag minns rätt var
            det kanske fem eller sex punkter vi tog upp.
          </note>
          <note>
            Det viktiga är dock att skilja mellan de stora frågorna och de
            mindre frågorna. Jag delar gärna åsikten att högskolorna ska ha
            möjlighet att lägga in olika frågor i den utbildningsvetenskapliga
            kärnan. Men när det gäller den grundläggande biten, som borde
            finnas i alla lärarutbildningar, borde beslutet kunna tas här
            i riksdagen och inte av regeringen i examensförordningen, som
            det sägs. Då undrar jag: Är det någon högskola som ska få anordna
            en lärarutbildning där kreativitet och ledarskap inte ska finnas
            med? Är det så? Är det vad Alliansen avser?
          </note>
          <note>
            Annars borde man ju kunna ta beslut här och nu om detta, och
            jag tycker att Alliansen borde kunna föreslå och yrka på att det
            borde komma in i själva skrivningen i dag. Jag är nämligen övertygad
            om att Sofia Larsen också delar min åsikt. Hon sade nyss att kreativitet
            och ledarskap borde finnas med. Det är så övergripande att jag
            menar att vi borde besluta om det i denna kammare. Annars måste
            jag utgå ifrån att Alliansen anser att det finns högskolor som
            kan anordna lärarutbildning utan kreativitet och ledarskap.
          </note>
          <note type="speaker">
            Anf. 48 SOFIA LARSEN (c) replik:
          </note>
          <note>
            Herr talman! Det är lite olika beroende på vilken debatt vi för
            hur klåfingrig vänstersidan vill vara inom olika ämnen. Just i
            detta, när det gäller den utbildningsvetenskapliga kärnan, är
            det total klåfingrighet; man ska peka ut i minsta detalj vad precis
            alla ska läsa och lära under dessa två terminer. I andra ämnen
            säger man nej och absolut inte, utan det är bara lärosätena som
            ska bestämma. Då har man förtroende för lärosätena, men inte i
            detta.
          </note>
          <note>
            Det som har varit tydligt och det regeringen också har sagt är
            att det under dessa två terminer med bland annat betygssättning
            och bedömning, utveckling och lärande, läroplansteori, allmän
            didaktik, sociala relationer, konflikthantering och ledarskap
            det är mycket viktiga delar också finns andra delar som lärosätena
            vill fylla på med men som man också kan ha som en röd tråd genom
            hela utbildningen, och det är både ledarskap och kreativitet.
            Utan engagerade lärare, ingen bra utbildning så är det ju.
          </note>
          <note>
            Jag har alltså stort förtroende för våra lärosäten. Regeringen
            har varit tydlig från början. Jag vill också att lärosätena ska
            ha möjlighet att påverka.
          </note>
          <note type="speaker">
            Anf. 49 FREDRIK SCHULTE (m):
          </note>
          <note>
            Herr talman! Oppositionen inledde sina anföranden med att klaga
            på att Jan Björklund inte var här. Jag kan faktiskt inte svara
            på var Jan är någonstans, men det råkar vara så pass turligt att
            jag lyckades få med mig ett litet papper från riksdagens utredningstjänst
            där man har tittat på hur många gånger de socialdemokratiska ministrarna
            våra vänner Ibrahim Baylan, Leif Pagrotsky och Thomas Östros deltog
            i debatterna under förra mandatperioden, när de hade makten. Det
            visar sig att det bara var tre gånger. Vi är redan uppe i fler,
            och fler kommer det att bli.
          </note>
          <note>
            Jag tycker också att det är kul att notera att Socialdemokraterna
            inte dök upp över huvud taget under debatten om studieavgifterna.
            Vad gäller Vänsterpartiet hade Rossana Dinamarca mer spännande
            saker för sig än att stå och debattera i kammaren när vi pratade
            om vuxenutbildning och sfi. Men vi vet hur det är: Det är inte
            alltid lätt att säga en sak och leva upp till det själv.
          </note>
          <note>
            Herr talman! Jag har precis fått reda på vad som är drömyrket
            bland unga människor. Jag googlade nämligen drömyrket i går på
            min dator, och det visade sig att Manpower har släppt en rapport
            där unga människor fått frågan vad de helst skulle vilja jobba
            med och vad det är som gör drömyrket till drömyrket. Det visar
            sig att det man helst vill ha är ett jobb som är spännande och
            utvecklande. Man vill ha ett jobb som ger stor personlig frihet,
            och man vill jobba med någonting som hjälper andra människor.
          </note>
          <note>
            Jag tänkte då att läraryrket måste passa som handen i handsken.
            Man har jättestor frihet att utforma sin arbetstid. Man får definitivt
            hjälpa andra. Man måste rimligen tycka att det är spännande och
            utvecklande att hela tiden få träffa nya människor och att få
            jobba med unga människor. Det visar sig dock att läraryrket inte
            ens finns med på listan över drömyrkena. Samtidigt som jag satt
            där och knappade på datorn hörde jag också från tv:n i bakgrunden
            hur Lärarförbundet hade släppt en opinionsmätning där det visade
            sig att bara tre av tio ungdomar vill bli lärare. Det man kan
            konstatera är alltså att läraryrket tyvärr har dåligt rykte.
          </note>
          <note>
            Läraryrket har dåligt rykte därför att det har gått ganska dåligt
            för den svenska skolan under ganska lång tid. Alla vi som har
            följt riksdagsdebatterna har hört siffrorna: En fjärdedel av alla
            elever som går i grundskolan lever inte upp till de mål och nivåer
            vi sätter upp. En tredjedel av dem som lämnar gymnasiet har inte
            högskolebetyg. Resultaten har blivit sämre över tid och sämre
            i jämförelse med andra länder. En åttondeklass i dag har alltså
            sämre kunskaper än en åttondeklass för tio år sedan hade, och
            eleverna i Armenien är bättre på fysik än eleverna i Sverige.
          </note>
          <note>
            För ett land som ska konkurrera med kunskap, vilket vi i Sverige
            vill göra, är detta ett bottenbetyg. Därför behöver vi rätta till
            ganska mycket i den svenska skolan, och inte minst behöver vi
            få en ny lärarutbildning. Vi kan nämligen konstatera att det under
            lång tid har varit färre och färre som har varit intresserade
            av att bli lärare, och betygsgränsen för att komma in på lärarhögskolan
            har blivit lägre och lägre.
          </note>
          <note>
            Därför har vi nu beslutat att göra upp med den Östrosska skolan.
            Det var nämligen vår vän Thomas Östros som producerade den lärarutbildning
            vi nu har. Det har varit en lärarutbildning som är ostrukturerad
            och otydlig. Jag var inne på Stockholms universitets hemsida i
            går och kunde konstatera att det finns 42 olika inriktningar att
            välja mellan, och det var så gott som omöjligt att veta vad dessa
            olika inriktningar resulterade i.
          </note>
          <note>
            Det har också visat sig att vi har haft en lärarutbildning som
            i stor utsträckning har varit ganska flummig och otydlig, och
            vi har inte förmått utbilda lärare som motsvarar de krav som finns
            ute på skolorna. Många lärare undervisar i ämnen de inte har utbildning
            i. I vissa årskurser är det faktiskt en majoritet av lärarna som
            gör det.
          </note>
          <note>
            Nu måste vi göra upp med detta, och det är det denna proposition
            handlar om. Vi lägger en byggsten för att skapa den kunskapsrevolution
            vi i den borgerliga regeringen har inlett under denna mandatperiod.
            Vad är det då vi gör? Först och främst förstärker vi lärarnas
            kompetens. Vi lägger till en termin på de lärare som ska utbilda
            sig till att undervisa F6-klasser. Vi förstärker också kraven
            på de lärare som ska utbilda årskurserna 79 och gymnasielever.
            Vi förstärker deras ämnesdjup så att de till exempel på gymnasiet
            måste ha en magisterexamen och en kandidatexamen i det ämne de
            utbildar i.
          </note>
          <note>
            Vi tar också bort många inslag av flum i dagens lärarutbildning.
            Det som kallas den utbildningsvetenskapliga kärnan, som alla lärare
            måste läsa, har man tvingats läsa 90 poäng, alltså tre terminer,
            av. Det minskar vi nu till två terminer och 60 poäng. Vi gör det
            mer tydligt och koncist. Vi överreglerar inte och säger inte att
            det måste innehålla saker som till exempel funktionshinderskunskap.
            Men vi tar för givet att det kommer att finnas där. Vi skärper
            också i skollagen de krav som funktionshindrade elever har rätt
            att ställa på skolan. Vi ser det som självklart och givet att
            det kommer att finnas med.
          </note>
          <note>
            Det andra vi gör är att skapa fler vägar in i läraryrket. Jag
            läste statsvetenskap på Stockholms universitet tillsammans med
            lärarstudenter. Vi läste samma kurser, gick på samma seminarier,
            tog samma tentor och fick samma poäng. Varför ska inte jag som
            har läst en sådan akademisk utbildning snabbt kunna komplettera
            min utbildning med ett till ett och ett halvt års studier för
            att bli lärare? Så var det tidigare, men det tog sossarna bort.
            Nu återställer vi ordningen.
          </note>
          <note>
            Det tredje och viktigaste av allt, herr talman, är att vi skapar
            en tydligare och mer strukturerad lärarutbildning som är anpassad
            till de årskurser man ska undervisa för. Det här kanske kommer
            som en chockerande nyhet för Socialdemokraterna och gänget till
            vänster, men det är faktiskt olika saker att lära sex- och sjuåringar
            att läsa, räkna och skriva och att lära gymnasister att räkna
            differentialekvationer och integraler. Det kanske kommer som en
            chockerande nyhet, men det är lite olika saker.
          </note>
          <note>
            Tyvärr är det här den svenska skolan har misslyckats. Enligt
            en studie från Statskontoret saknar en fjärdedel av alla lärare
            som undervisar i årskurserna 15 utbildning i matematik. Vi har
            fått en del rapporter från skolan som pekar på att det finns en
            stor grupp elever som tror att 51 minus 49 är 18. Det är mycket
            märkligt, kan vi tycka. Men det kanske inte är så konstigt när
            man har en massa outbildade lärare som ska undervisa i matematik.
            Vi ser nu till att återföra de gamla låg- och mellanstadielärarna.
            Alla måste de läsa svenska och matte, så att inga barn ska falla
            mellan stolarna.
          </note>
          <note>
            Det visar sig också, om man gräver lite djupare i de beslut som
            sossarna fattat, att det inte har funnits lärare som har haft
            inriktning mot årskurserna 46 sedan 1988. Därför delar vi upp
            dagens enda lärarexamen i fyra olika lärarexamina: en för förskollärare,
            en för yrkeslärare, en för grundlärare, som ska undervisa i antingen
            gamla lågstadiet eller gamla mellanstadiet, och avslutningsvis
            en för ämneslärare, som ska undervisa antingen årskurserna 79
            eller gymnasiet. Nu blir det tydligt vad det är man utbildar sig
            till. Nu är det ingen som kommer att ställa sig frågan: Får vi
            lärare som vi verkligen behöver?
          </note>
          <note>
            Sossarna, Vänstern och Miljöpartiet är väl ändå hyggligt överens.
            De är överens på papperet. Det får jag väl gratulera till. Det
            är inte så ofta det händer. Sedan ger de lite motstridiga besked
            när man lyssnar på dem i debatten. Man är också hyggligt överens
            med oss om det vi gör.
          </note>
          <note>
            Men det finns en del saker som jag inte får att gå ihop. Man
            säger att det är bra att alla lärare som ska utbilda sig för grundskolans
            yngre åldrar ska lära sig matte och svenska. Men samtidigt vill
            man ha specialister. Frågan är: Ska vi ha kvar det som det är,
            med allt vad det har inneburit, eller ska vi förlänga studietiden
            något fruktansvärt? När jag lyssnar på Thomas Strand tänker jag
            mig att det säkert kommer att krävas en sjuårig utbildning för
            att bli grundskollärare. Framför allt föreslår man och det är
            väl kanske där vi skiljer oss mest att alla lärare ska få undervisa
            inför alla årskurser. Jag säger det ännu en gång: Det spelar ingen
            roll om jag är fena på vektoranalys och är jätteduktig på Goethe
            och Schiller; det är någonting helt annat än att undervisa små
            barn i att lära sig räkna, skriva och läsa.
          </note>
          <note>
            Vi behöver en lärarutbildning som återigen leder till ett drömyrke
            för unga människor. Vi behöver utbilda lärare till vad de ska
            jobba med. Vi behöver se till att vi får en lärarutbildning som
            verkligen ger lärare de kunskaper de behöver för att förmedla
            kunskaper vidare till barnen. Det är vad den här lärarpropositionen
            innebär. Därför yrkar jag bifall till den.
          </note>
          <note>
            Det enda som kan stå i vägen för den positiva utveckling som
            vi nu slår in på är att De rödgröna vinner valet, att Mona Sahlin
            blir statsminister och att man river upp alla de reformer som
            vi nu beslutar om. Det kommer att stå Sverige dyrt om vi gör fel.
            Det blir en kostnad som vi kommer att behöva ta på kreditkort
            och skicka till de framtida generationerna. Jag yrkar bifall till
            propositionen.
          </note>
          <note>
            (Applåder)
          </note>
          <note type="speaker">
            Anf. 50 THOMAS STRAND (s) replik:
          </note>
          <note>
            Herr talman! Jag vill att Fredrik Schulte lyssnar noga på mig
            nu, för han har inte förstått vad vi har skrivit. Vi har sagt
            att vi behöver klasslärare. Vi behöver också ämnesspecialister
            som får chansen att fördjupa sig i ämnen. Jag tycker inte att
            det kan vara så svårt att få ihop det.
          </note>
          <note>
            Jag beklagar att det är en dyster bild av svensk lärarutbildning
            som Fredrik Schulte målar upp. Han kommer med påståenden om massor
            med outbildade lärare och det ena och det andra. Det är inte den
            bilden jag får när jag träffar företrädare för lärosätena, Fredrik
            Schulte.
          </note>
          <note>
            Sigbrit Franke, er egen utredare, skriver så här: Mycket av det
            arbete som läggs ned i dagens lärarutbildningar håller god kvalitet.
            Högskoleverket säger samma sak: Det har hänt väldigt mycket bra
            och positivt.
          </note>
          <note>
            Språkets makt över tanken är viktig. Målar man upp en dyster
            och negativ bild, då får man också en dyster situation. Det tror
            jag är en av orsakerna till att så få söker lärarutbildningarna.
            Sägs det att den är dålig vill man inte gå där. Man ska vara försiktig
            när man målar upp bilder.
          </note>
          <note>
            Vi säger inte att allt är bra och perfekt. Därför har vi sagt
            ja till det förslag som ligger. Men vi vill göra ert förslag bättre.
          </note>
          <note>
            Fredrik Schulte! Ni älskar att detaljstyra lärarutbildningen.
            Jag har några frågor. Varför är det så att det ska bli en väldigt
            detaljstyrd utbildning och exakt på poängen om man väljer att
            bli ämneslärare för årskurserna 79 och gymnasieskolan? Vilka kombinationer
            blir det? Det vet inte vi. Det ska regeringen återkomma till.
            Blir det traditionellt och gammaldags eller nytänkande? Varför
            blir det mindre ämneskunskaper i årskurserna 79 med er utbildning
            än vad vi har i dag? Förklara det!
          </note>
          <note type="speaker">
            Anf. 51 FREDRIK SCHULTE (m) replik:
          </note>
          <note>
            Herr talman! Man ska inte svartmåla, säger Thomas Strand. Det
            kan jag i och för sig hålla med om; det ska man inte syssla med
            för mycket. Men man ska inte heller blunda för problemen, och
            det gör Thomas Strand. Du vill blunda för det faktum att den svenska
            skolan under er tid vid makten har gått från att vara en bra skola
            som håller internationell standard till att vara i snudd på ett
            moras. En fjärdedel av grundskoleeleverna når inte målen. En tredjedel
            i gymnasiet gör inte det. Läraryrket är inte det drömyrke som
            det borde vara. Ni blundar för problemen och låtsas att det som
            ställde till dem inte finns.
          </note>
          <note>
            Samtidigt måste jag säga att det är ganska spännande: Här vänder
            vi upp och ned på allt det som Thomas Östros ställde till med
            2001, och ni är med på nästan allt. Innebär det då att du indirekt,
            även om det kanske bär emot att erkänna det här i kammaren, accepterar
            den bildsättning som vi förde fram 2001, att du instämmer i att
            det har gått åt skogen? Det är så det har blivit.
          </note>
          <note>
            Thomas Strand talar om detaljstyrning och ämneskombinationer.
            Jag är inte för detaljstyrning. Jag är inte heller för att göra
            regleringar. Det tar känslomässigt emot för mig som moderat att
            göra inskränkningar i friheten. Det är grunden för vad mitt parti
            står för. Men det är faktiskt så att det har tillåtits alla möjliga
            och omöjliga typer av ämneskombinationer som inte har varit anpassade
            till den verklighet som skolan befinner sig i. Det är ganska få
            skolor som har intresse av att anställa lärare som är hemkunskapslärare
            och rysklärare. Problemet är att avsaknaden av tydlighet i utbildningssystemet
            har gjort att vi har fått problem med att rekrytera lärare. Det
            lägger vi nu till rätta.
          </note>
          <note>
            Jag kollade upp Thomas Strand och konstaterade att han kommer
            från Vaggeryd. Vill du ta risken att Vaggeryds kommun ska behöva
            anställa lärare som inte har den kompetens som krävs för att undervisa
            i de ämnen som är nödvändiga, det vill säga matte och svenska?
            Vill du ta den risken, Thomas Strand?
          </note>
          <note type="speaker">
            Anf. 52 THOMAS STRAND (s) replik:
          </note>
          <note>
            Herr talman! Jag känner Vaggeryd ganska bra, och jag är inte
            så orolig för situationen i Vaggeryds kommun.
          </note>
          <note>
            Fredrik Schulte säger att vi har en skola i moras. Jag tycker
            inte att man behöver kommentera det. Jag såg att ni i det borgerliga
            blocket själva skrattade åt det, och det säger väl lite om seriositeten
            i ett sådant uttalande.
          </note>
          <note>
            Jag skulle vilja påstå att den reform som ni nu lägger fram inte
            är någon revolution, Fredrik Schulte. När jag läste det här tänkte
            jag: Blev det inte mer? Jag är säker på att vi om vi hade behållit
            den struktur vi har, och med kvalitetsutvärderingar på Högskoleverket,
            hade gått åt ungefär samma håll. Det är många som säger samma
            sak i branschen. Det vet ni också när ni träffar lärare och andra
            företrädare.
          </note>
          <note>
            Men nu säger vi: Det är bra att vi får en ny reform, men vi tycker
            att det skulle vara mycket bättre om man gjorde som vi säger i
            vår reservation.
          </note>
          <note>
            Nu säger ni, vilket lärosätena har blivit väldigt upprörda över,
            att ämneslärare i årskurserna 79 ska läsa tre ämnen under tre
            år. I dag läser de två ämnen. Då förstår var och en att något
            blir lidande. Att man ska läsa 90 poäng i huvudämnet på ett och
            ett halvt år är samma som tidigare, men ämne två och ämne tre
            ska läsas på en och en halv termin. Det är inte bra, Fredrik Schulte.
            Lärosätena själva säger att det är en katastrof.
          </note>
          <note>
            Vill du möta en lärare som har läst tyska i en och en halv termin?
            Vill du möta någon som ska ha geografi, som är ett brett ämne,
            som inte ens har läst introduktionskurserna på en och en halv
            termin? Tycker du att det är bra? Tycker du att den detaljstyrningen
            från Björklunds och er sida är bra?
          </note>
          <note type="speaker">
            Anf. 53 FREDRIK SCHULTE (m) replik:
          </note>
          <note>
            Herr talman! Vi ska i Sverige konkurrera med kunskap. Det är
            ett mantra som socialdemokratin ofta framför, och det är ett mantra
            som vi i den borgerliga alliansen definitivt ställer upp på.
          </note>
          <note>
            Jag vill inte svartmåla i onödan, men tyvärr ser det ganska dystert
            ut. Det är en stor grupp elever som inte kommer till sin rätt
            ungefär en fjärdedel. Det är också en fjärdedel av de unga människorna
            som är arbetslösa. Vi har en ungdomsarbetslöshet som är rekordhög
            i Europa, och förklaringen till det är att den svenska skolan
            inte har klarat av att leva upp till kraven.
          </note>
          <note>
            Hur kommer det sig att det här har blivit ett alltmer påtagligt
            problem? Jo, förklaringen är att det finns en massa elever som
            i ung ålder får lära sig matte av mattelärare som inte har utbildning
            i matte.
          </note>
          <note>
            En tanke som Thomas Östros lanserade i den nya lärarutbildningen
            var att alla lärare skulle bli specialister. Problemet var att
            det då blev svårt för skolor att hitta lärare som passade in och
            att rekrytera lärare så att man hade kompetens att undervisa i
            alla ämnen. Det gjorde att små kommuner som Vaggeryd inte fick
            utbildade mattelärare. Konsekvenserna är förödande.
          </note>
          <note>
            Jag tycker att det är revolutionerande att vi vänder upp och
            ned på det och återgår till den ordning som var tidigare. Faktum
            är att den ordningen är någonting som Socialdemokraterna måste
            ta på sig ansvaret för.
          </note>
          <note>
            Jag tycker att det är intressant att man ändå är med på så mycket
            av det som vi nu föreslår i denna proposition. Det visar att Socialdemokraterna
            har accepterat den problembild som vi beskrev 2001 och accepterar
            den problembild som ligger till grund för denna proposition.
          </note>
          <note type="speaker">
            Anf. 54 MATS PERTOFT (mp) replik:
          </note>
          <note>
            Herr talman! När man lyssnar på den här debatten får man en känsla
            av att det handlar mer om det förflutna än om framtiden. Jag trodde
            att vi skulle debattera framtiden.
          </note>
          <note>
            När jag lyssnar på Fredrik Schulte är det olika bitar jag tänker
            på. Han säger att skolan är sunk och moras. Nog finns det problem
            i den svenska skolan det håller jag helt med om. Alliansen har
            definierat några av dem ganska väl, och det är inte fel. Men att
            säga att det är sunk och moras är lite väl överdrivet, när PISA-
            och Timmsrapporterna säger att vi ligger i mittskiktet.
          </note>
          <note>
            Det jag är förvånad över, och som flera talare har tagit upp
            före mig, är vad som sägs om lärarna i lägre årskurser, 13-lärarna,
            i framtiden. Vad vi säger från oppositionens sida är detta: Ja,
            det är en bra idé att ha ett slags klasslärarutbildning, men det
            borde finnas andra lärare också. Det behöver finnas speciallärare
            som har en djupare ämneskompetens än vad som har kommit fram hittills.
          </note>
          <note>
            Varför säger Alliansen nej till detta? Finns det någon speciell
            tanke bakom att ni säger nej till detta? Det är för mig obegripligt
            varför ni inte kan tänka mångfald i stället för enfald. Det undrar
            jag hur du svarar på, Fredrik Schulte.
          </note>
          <note type="speaker">
            Anf. 55 FREDRIK SCHULTE (m) replik:
          </note>
          <note>
            Herr talman! Man försöker från oppositionens sida ge en bild
            av att vi sänker nivån på lärarnas kompetens när vi inte vill
            ha det tunga ämnesdjupet hos våra lärare. Det gäller alltså lärarna
            i de lägre årskurserna, för när det kommer till de högre årskurserna
            skärper vi kraven så att man i gymnasiet måste ha både magister-
            och kandidatexamen.
          </note>
          <note>
            Den enkla förklaringen till det är att man inte behöver vara
            jätteduktig och ha den djupa ämneskunskapen i till exempel matematik
            för att lära små barn räkna. Jag har pluggat på KTH, och när jag
            försökte lära mitt kusinbarn räkna tittade han på mig som om jag
            var en riktig idiot. Min farmor däremot, som inte ens har gått
            i gymnasiet, lyckades mycket bättre med den uppgiften.
          </note>
          <note>
            Med det försöker jag illustrera poängen och det som är den grundläggande
            konflikten mellan er i oppositionen och oss i majoriteten, nämligen
            att det är två helt olika saker. Klasslärarna i grundskolans lägre
            årskurser behöver inte detta ämnesdjup. Däremot behöver de bli
            specialister på att lära små barn läsa, skriva och räkna.
          </note>
          <note>
            Då kanske Mats Pertoft säger: Ja, men naturkunskap och alla de
            här andra ämnena! Men faktum är att man inte behöver kunna räkna
            på längdkontraktion för att berätta vad blixten är. Man behöver
            inte de djupa teoretiska kunskaper som du efterfrågar.
          </note>
          <note>
            Konsekvensen av den lärarutbildning som ni sjösatte för nästan
            tio år sedan har blivit att vi har missat bredden och missat förmågan
            att lära små barn läsa, skriva och räkna. Resultaten är ödesdigra.
          </note>
          <note type="speaker">
            Anf. 56 MATS PERTOFT (mp) replik:
          </note>
          <note>
            Herr talman! Jag konstaterar att Fredrik Schulte igen flyr från
            frågan genom att börja prata om hur det var förr och hur det är
            i dag i stället för att prata om framtiden.
          </note>
          <note>
            Med all respekt för din farmor, Fredrik Schulte, och även för
            dina kunskaper från KTH men jag pratar inte om KTH-matte när jag
            pratar om fördjupade ämneskunskaper i matte för årskurserna 13.
            Eftersom jag själv är lärare vet jag att det krävs en alldeles
            speciell kunskap för att undervisa i detta på ett vettigt sätt.
            Det är den kunskapen vi behöver fördjupning i, inte KTH-matte.
          </note>
          <note>
            Jag måste påpeka att jag inte heller fick svar på min fråga.
            Vad jag frågade var: Varför är ni i Alliansen emot mångfald? Varför
            kan ni inte tänka att vi både har klasslärare med breda ämneskunskaper
            och bredvid har ämneslärare, specialister, som är specialiserade
            på att undervisa i till exempel matematik för årskurserna 13?
            KTH-matte är något helt annat. Jag undrar: Kan Fredrik Schulte
            tänka sig att svara på min fråga?
          </note>
          <note type="speaker">
            Anf. 57 FREDRIK SCHULTE (m) replik:
          </note>
          <note>
            Herr talman! Jag är överlycklig! Mats Pertoft har ju fullständigt
            skrivit under på det vi tycker och tänker. Vi vill att klasslärarna
            ska bli just specialister på att lära små barn räkna, skriva och
            läsa.
          </note>
          <note>
            Det vi undanber oss och inte vill ha är de som har djup spjutspetskompetens
            i snäva ämnen. Det var ju dem som ni utbildade, och det var de
            som sedan kom ut i de svenska skolorna. Ni såg tyvärr inte till
            att de hade kompetensen att just klara av det grundläggande.
          </note>
          <note>
            Jag pratar gärna om framtiden det är det som är hela grunden
            för detta. Jag vill ha en framtid där små barn kan lära sig läsa
            och räkna i skolan. För det behöver vi klasslärarna, de som har
            spjutspetskompetens i just den färdigheten.
          </note>
          <note>
            Vi behöver inte ämneslärarna, som har den djuplodande kunskapen
            i naturkunskap och samhällskunskap, för de åldrarna. Vi behöver
            dem som är specialister på att lära ut de grundläggande kunskaperna
            till små barn.
          </note>
          <note>
            Nu verkar det i Mats Pertofts anförande som att han trots allt
            är överens med oss i Alliansen om att det är detta vi efterfrågar.
            Men partiledaren kanske anvisade Mats Pertoft att till varje pris
            för en gångs skull skriva ihop sig med Socialdemokraterna och
            Vänsterpartiet. Det kanske är det som är förklaringen till att
            det står en sak i reservationen och framförs en annan från talarstolen.
          </note>
          <note type="speaker">
            Anf. 58 TINA ACKETOFT (fp):
          </note>
          <note>
            Herr talman! Jag är rädd för att det kommer att bli ganska mycket
            upprepningar här eftersom vi från Alliansen som vanligt är rörande
            överens. Det är ju alltid roligt, men det är inte så kul när man
            kommer långt ned på talarlistan.
          </note>
          <note>
            Herr talman! Skolan och speciellt lärare är någonting som alla
            människor har åsikter om eftersom vi alla har varit elever. Många
            av oss har dessutom nu barn som är elever.
          </note>
          <note>
            Alla har vi berättelser om våra gamla lärare. Vissa är roliga
            och andra är mindre roliga. Jag måste säga att jag själv är lyckligt
            lottad som generellt har goda erfarenheter av mina lärare. Det
            var speciellt en lärare som gjorde mycket stort intryck på mig
            och som jag nog kan säga delvis har format mig till den jag är.
            Det var min klassföreståndare i mellanstadiet.
          </note>
          <note>
            För det första var han en extremt ämneskunnig lärare. Han hade
            ett djup som är få förunnat. För det andra hade han en märklig
            förmåga att se oss var och en. Han behandlade oss helt klart olika
            men efter behov, vilket gjorde att resultatet nog blev jämlikt.
            Han hade koll. Han var personlig utan att vara privat. Och han
            var faktiskt också en auktoritet utan att vara auktoritär. Han
            var kort sagt en sådan lärare som jag önskar att alla unga fick
            lov att ha i sin skola. Men vi vet att det inte är så, och det
            är därför vi har den här debatten i dag.
          </note>
          <note>
            Om det är något som jag skulle tro är oomtvistat i detta ärende
            är det att det är lärarnas utbildning och kompetens som är de
            viktigaste faktorerna för en bra skola. Oavsett hur mycket pengar
            vi spenderar på pedagogiska inom- eller utomhusmiljöer, läromedel
            eller kulturupplevelser hänger ändå elevernas skoltid och resultat
            på om det finns välutbildade och motiverade lärare i de miljöerna.
          </note>
          <note>
            Det går inte att tro att Sverige ska kunna vara en världsledande
            kunskapsnation när 40 procent av lärarna i årskurs 15 saknar ämneskunnande.
            58 procent av lärarna i årskurs 69 saknar ämneskunnande, och 68
            procent av lärarna i gymnasieskolan lär ut till elever utan att
            ha ett ämneskunnande. Så ser det ut i dagens skola med dagens
            lärarutbildning. För mig är detta helt otroligt. Jag tror att
            vi är ganska överens över partigränserna om att det är bra och
            rent av nödvändigt att ha ämneskunskap och pedagogisk kunskap
            för att kunna lära ut.
          </note>
          <note>
            Desto märkligare blir det att höra debatten när oppositionen
            kör sin vanliga gömma-huvudet-i-sanden-politik. Flera utvärderingar
            och granskningar av den nuvarande lärarutbildningen har tydligt
            pekat på en rad kvalitetsbrister både när det gäller innehåll
            och struktur. Högskoleverket skrev 2008 i sin rapport att de ifrågasätter
            examensrätten vid 10 av dåtidens 26 lärosäten. Det är en ganska
            markant knäpp på näsan åt hela systemet.
          </note>
          <note>
            Vi har en bristande vetenskaplig grund, avsaknad av kunskapsområden,
            låga krav, bristfälliga examinationer ni vet de populära låt-oss-alla-tenta-tillsammans-övningar
            som man hade och en hög andel av studerande som avbryter utbildningen
            i förtid därför att de helt enkelt inte tycker att den är meningsfull.
            De vill inte slösa bort sin tid och sina studiemedel på en utbildning
            som de inte tycker ger det de vill ha. Man har över huvud taget
            haft problem att fylla utbildningen.
          </note>
          <note>
            Herr talman! Jag är inte förtjust i statistik. Men på något sätt
            måste man ändå titta tillbaka på siffrorna för att förstå varför
            vi debatterar detta i dag. I dag går det drygt en sökande per
            plats till lärarutbildningarna en på en. År 1982 var det 17,6
            sökande till varje plats i lågstadielärarutbildningen. Det var
            11,6 sökande till varje plats på mellanstadieutbildningen och
            hör och häpna nästan 25 sökande till varje utbildningsplats för
            historie- och samhällskunskapslärare. Om vi har rasat någonstans
            så är det väl i lärarutbildningen.
          </note>
          <note>
            Det antal som söker till lärarutbildning som förstahandsval har
            gått från 25 000 sökande år 1997 till 13 000 år 2007. Dessutom
            är det lärarstuderande och sökande där avgångsbetygen väsentligt
            har försämrats. Kort sagt: Vi har över huvud taget inte kunnat
            locka många till utbildningen, och vi har definitivt inte lockat
            dem som har goda resultat från sin egen skolutbildning.
          </note>
          <note>
            Debatten här i dag blir ännu märkligare när vi nu har dessa fakta.
            Det är inte mina siffror. Det är inte jag som har hittat på dem,
            utan det är Högskoleverket. Det blir märkligt att höra den rödgröna
            oppositionen säga: Jo, men det har ju ändå gått framåt! Då ska
            vi tydligen låta det vara som det är. Vi släpper det. Det har
            gått framåt. Det är inte bra, men det har blivit bättre. Det är
            vad ni menar. Jag tycker att det är ett ganska kallt spelande
            inte bara med barnens utan hela nationens utveckling.
          </note>
          <note>
            Det är alltså mot denna bakgrund som jag säger det igen en enad
            allians föreslår en ny både vassare och bredare utbildning som
            ännu en byggsten i hela det gigantiska låt-oss-bygga-en-kunskapsnation-projekt
            som alliansregeringen sysslar med.
          </note>
          <note>
            Mina kolleger har redan dragit igenom de stora förändringarna.
            Det kanske blir fortsatt diskussion om det, men låt mig ändå bara
            kommentera lite grann.
          </note>
          <note>
            En examen blir fyra. Det är någonting som man till och med har
            efterlyst själv från högskolan. Vad man i stället har gjort är
            faktiskt att kalla dem för olika saker, för man ville inte ha
            examen som bakar ihop alla olika lärare. Det beror på att lärarstudenterna
            ska kunna både specialisera och fördjupa sig. De ska helt enkelt
            vara experter inom sitt område.
          </note>
          <note>
            Det är någonting mycket märkligt i den situation som har rått.
            För det första har man över huvud taget inte behövt vara examinerad
            som lärare för att få en fast anställning som lärare. Det är också
            någonting som vi nu förändrar. Redan där finns ett grundfel i
            tänkandet.
          </note>
          <note>
            För det andra har man inte behövt ha ämneskunskap inom det område
            man undervisar i. Det har inte heller gjorts någon skillnad, precis
            som vi har varit inne på tidigare, mellan att en lärare undervisar
            en sjuåring i det grundläggande att lära sig läsa, räkna och skriva
            eller har en sjuttonåring att utveckla i samhällskunskap. Det
            säger sig självt att man om man inte ens kan läsa inte kan utvecklas
            i samhällskunskap tio år senare. Det är därför vi vill ha tillbaka
            de gamla klasslärarna.
          </note>
          <note>
            Vi säger också att antagningskraven till lärarutbildningen måste
            höjas. Kraven på dem som examinerar lärarna måste också höjas,
            det vill säga att man måste ansöka om examenstillstånd igen som
            utbildningsanordnare. Anledningen är helt enkelt, igen, att våra
            barn och ungdomar har rätt till de skarpaste hjärnorna i sin vidareutbildning.
          </note>
          <note>
            Utbildningen akademiseras i och med den nya beslutsordningen,
            där det särskilda organet med ansvar för just lärarutbildningen
            enbart och specifikt tas bort. Detta gör vi därför att vi inte
            vill specialbehandla lärarutbildningen. Den har rätt att ha samma
            akademiskt höga kvalitetskrav på sig som alla andra utbildningar.
          </note>
          <note>
            Nu blir universiteten själva fria att bestämma hur utbildningen
            ska styras utan kontrollstationen lärarutbildningsorgan. Nu kan
            lärarutbildningen integreras i fakultetens vanliga verksamhet
            och förs alltså närmare forskningen och det kvalificerade lärandet
            någonting som oppositionen uppenbarligen inte har läst.
          </note>
          <note>
            Jag citerar Anders Gustavsson som är ordförande vid Stockholms
            universitet: Därmed kommer det också att bli mindre risk för att
            lärarstudenter får mindre kvalificerade studievägar jämfört med
            andra universitetsstudenter.
          </note>
          <note>
            Herr talman! Mina kolleger i Alliansen har som sagt fört en detaljerad
            debatt om vad den nya lärarutbildningen innebär i kvalitetshöjning.
            Jag har försökt ge en bakgrund till varför detta är livsviktigt
            för Sverige som nation.
          </note>
          <note>
            Låt mig avrunda med att säga att jag och Folkpartiet är helt
            övertygade om att det går att vända denna trend med försämrade
            skolresultat för våra barn och unga och för läraryrkets attraktivitet.
            Som vi vet gick Lärarförbundet i går ut med en larmrapport som
            visar att vi behöver 50 000 nya lärare de närmaste åren. Men bara
            tre av tio unga är intresserade av att bli lärare.
          </note>
          <note>
            Därför är den enskilt viktigaste uppgift som vi har i den här
            kammaren att höja läraryrkets status. Ett land som strävar mot
            högre resultat måste rekrytera de mest begåvade ungdomarna till
            läraryrket. Man måste ge dem en bra lärarutbildning och goda möjligheter
            att utvecklas under sitt yrkesliv.
          </note>
          <note>
            Därmed yrkar jag bifall till förslaget i utskottets betänkande
            och till en ny lärarutbildning. Den är välkommen!
          </note>
          <note type="speaker">
            Anf. 59 THOMAS STRAND (s) replik:
          </note>
          <note>
            Herr talman! Tina Acketoft sade att vi i den rödgröna oppositionen
            vill låta det vara som det är. Då undrar jag om Tina Acketoft
            har läst vår motion. Har Tina Acketoft hört mig säga det? Har
            Tina Acketoft hört Rossana säga det? Har Tina Acketoft hört Mats
            säga det?
          </note>
          <note>
            Jag tycker att man ska vara lite seriös mot varandra när man
            fäller uttalanden och inte komma med svepande generaliseringar.
            Vi är överens om att vi ska ha en bra lärarutbildning med god
            pedagogik. Vi ska ha behöriga och utbildade lärare. Vi är inte
            oense om det. Ni vet lika väl som jag vad det beror på att det
            brister i skolan i dag. Det beror på fler komponenter än lärarutbildningen.
          </note>
          <note>
            Vi säger att det är bra att vi får en ny lärarutbildning. Vi
            vill göra den bättre och kommer med nya förslag, men ni säger
            ju nej till dem.
          </note>
          <note>
            I valrörelsen målade Folkpartiet upp en bild med mopeder som
            kördes in i klassrummen och for runt. Tror Tina Acketoft att studenter
            vill bli lärare om det är den myten man sprider?
          </note>
          <note>
            Jag har en fråga som gäller fritidshemmen. Ni vill förkorta utbildningen
            för lärarna på fritidshemmen. I propositionstexten för ni ett
            resonemang om hur viktiga fritidspedagogerna är i skolan och i
            lärandet. Regeringen skriver själv: Regeringen anser därför att
            lärare som arbetar i fritidshemmen bör vara lärarutbildade eftersom
            fritidshemmen i dag blir allt mer integrerade i skolan.
          </note>
          <note>
            Utredaren sade att det behövs fyra år. Ni sänker kraven. Varför
            skriver ni på det här viset och gör någonting annat?
          </note>
          <note type="speaker">
            Anf. 60 TINA ACKETOFT (fp) replik:
          </note>
          <note>
            Herr talman! Jag har ägnat tid åt att läsa era reservationer.
            Jag tror att Thomas Strand ägnade fyra minuter åt att beskriva
            att lärarutbildningen har haft problem, men det är ändå inte så
            allvarligt att man måste göra någonting åt det. Om man nu håller
            med om att vi måste göra någonting åt det, varför röstar man då
            nej till den här nya lärarutbildningen samtidigt som man nu står
            här i talarstolen och säger att man tycker att den är bra i stora
            delar? Jag tycker att det är mycket märkligt.
          </note>
          <note>
            I övrigt tyckte jag att den största delen av tiden hos oppositionen
            gick åt till att beklaga att Jan Björklund inte är här.
          </note>
          <note>
            Låt mig återgå till frågan om fritidspedagoger, Thomas Strand.
            Vad är det för märkligt som gör att man tror att bara för att
            man ger någon en lång utbildning blir det också per definition
            en god utbildning med rätt slutmål? Vi vet att det inte är så.
            Högskoleverket har konsekvent sagt att utbildningen måste stramas
            upp. Nu stramar vi upp den. Dessutom försöker vi göra fritidslärarutbildningen
            något mer attraktiv genom att dra ned på tiden. Vi tycker att
            vi om man fokuserar på det som fritidspedagoger ska göra inte
            behöver ha samma längd på utbildningen.
          </note>
          <note>
            Det är mycket märkligt att se det här tänkandet att bara man
            sysselsätter människor inom en högskole- eller universitetsutbildning
            är utkomsten alltid bättre därför att det är en längre utbildning.
            Jag tror inte på det. Vi tror inte på det. Vi tror att man måste
            ställa krav. Vi tror att studietiden kan förkortas men att tempot
            under studietiden kanske måste ökas.
          </note>
          <note type="speaker">
            Anf. 61 THOMAS STRAND (s) replik:
          </note>
          <note>
            Herr talman! Jag säger detta en gång till, Tina Acketoft: Vi
            röstar inte nej till propositionen. Det måste framgå tydligt.
            Vi säger ja till det förslag som ni har lagt fram, men vi vill
            ha förändringar på vissa centrala punkter.
          </note>
          <note>
            Skolverket har i återkommande rapporter konstaterat att vi har
            brister i fritidshemmen. Vi har för stora grupper, och vi har
            för få utbildade lärare i fritidshemmen. Vi måste få en ny situation.
            Det vet vi alla om, och vi kämpar med det. Därför blir det så
            oerhört märkligt när man säger att man ska minska kraven. Er egen
            utredare sade att de här lärarna är så betydelsefulla. De finns
            i gruppen på fritiden. De hjälper till med läxor och konflikthantering.
            De är där hela tiden som ett kitt. De är uppskattade. Ni skriver
            till och med själva att de är integrerade i skolan.
          </note>
          <note>
            Vi säger att vi ska behålla det på dagens nivå. Då får vi 30
            poäng där de kan välja svenska, matte eller engelska för att vara
            en resurs i det integrerade svenska skolväsendet. Det säger ni
            nej till. Ni vill inte ha det så. Jag får inte det att gå ihop
            med tanke på det ni själva skriver om deras viktiga roll. Förmodligen
            handlar det om pengar och om att Finansen har sagt nej. Här gäller
            det att spara. Det är beklagligt.
          </note>
          <note>
            Vi säger att vi behöver bra fritidspedagoger som även har svenska,
            matte eller engelska som en fördjupad kompetens.
          </note>
          <note type="speaker">
            Anf. 62 TINA ACKETOFT (fp) replik:
          </note>
          <note>
            Herr talman! Det gläder mig att Thomas Strand säger att han kommer
            att yrka bifall till propositionen. Det tror jag att vi alla är
            glada över. Det är just en sådan överenskommelse över gränserna
            som vi ville ha men som ni inte har ställt er så positiva till
            tidigare.
          </note>
          <note>
            Thomas Strand säger att vi har för få utbildade fritidspedagoger.
            Tror Thomas Strand att vi kommer att öka antalet fritidspedagoger
            om vi har en längre utbildning eller minska antalet om vi har
            en kortare utbildning? Eller tror han att vi kan öka antalet om
            vi kan erbjuda en god utbildning som är effektiv, som tar vara
            på tiden när de studerande befinner sig i utbildning? Eller ska
            vi bara förlänga tiden därför att Thomas Strand har en magisk
            siffra som säger att fyra år är ganska lagom tid? Varför är det
            inte fem år? De kommer att bli ännu duktigare fritidspedagoger
            om utbildningen är fem, sex eller sju år.
          </note>
          <note>
            Det handlar återigen om att vara effektiv, sätta upp mål och
            arbeta mot dem på ett konstruktivt sätt. Jag är helt övertygad
            om att de målsättningar som regeringen och vi i Alliansen har
            för fritidspedagogerna för de är otroligt viktiga kommer att kunna
            uppfyllas om vi tillsammans stärker upp och snävar ihop utbildningen
            på hela lärarhögskolan.
          </note>
          <note type="speaker">
            Anf. 63 ROSSANA DINAMARCA (v) replik:
          </note>
          <note>
            Herr talman! Jag noterar att attraktivitet är ett nyckelord i
            Tina Acketofts argumentation när det gäller utbildningarna. Det
            jag tror att Tina Acketoft också måste räkna in i detta är hur
            verkligheten ser ut för många lärare. Thomas Strand var inne på
            fritis med enormt stora grupper. Man har urholkat fritidsverksamheten.
            Bara under den här mandatperioden har vi sett ett trendbrott.
            Lärartätheten har ökat sedan 90-talet, det vill säga förra gången
            ni satt i regeringsställning. Nu har en ny borgerlig regering
            tillträtt, och återigen minskar lärartätheten. Det spelar också
            roll för attraktiviteten hos läraryrket, men det är någonting
            som man inte tar med i beräkningen.
          </note>
          <note>
            De låga lönerna spelar också roll. Vi har en stor avtalsrörelse
            på gång där ute. Vi vet hur kritiken har varit från många lärare.
          </note>
          <note>
            Vi yrkar inte avslag på den här propositionen. Däremot har vi
            en rad förslag på förändringar som gör att vi kanske kan få en
            skola för framtiden i stället för att anamma gamla lösningar som
            inte kommer att passa i framtiden. Det handlar om ha lärare med
            djupa kunskaper.
          </note>
          <note>
            Fredrik Schulte sade i ett tidigare replikskifte att man inte
            behöver kunna så mycket matematik för att undervisa små barn.
            Det talar mot all vetenskap. Per-Olof Bentley vid Göteborgs universitet
            har till exempel kritiserat hårt att lärare inte har kunskap om
            hur och varför matematiken hänger ihop. Man saknar förståelse,
            och då lär man bara ut tekniker. Det straffar sig senare. Därför
            menar vi att det är väldigt viktigt att man har djupa kunskaper
            i ämnen som till exempel matematik.
          </note>
          <note type="speaker">
            Anf. 64 TINA ACKETOFT (fp) replik:
          </note>
          <note>
            Herr talman! Det kan man ställa mot hur det har varit till i
            dag då det inte har funnits någon som helst kunskap i matematik
            och ungarna har lärt sig att räkna av någon som kanske själv har
            haft ganska eländiga erfarenheter av matematik och uppenbarligen
            inte själv har valt att läsa in det i sin lärarexamen. Det är
            det som man måste ställa emot varandra.
          </note>
          <note>
            Det är märkligt att ni tycker att det är så vansinnigt enkelt
            att lära ungar att läsa, skriva och räkna från sex eller sju års
            ålder, beroende på var de börjar, att man inte behöver ha något
            specialistkunnande i det, utan det kan vem som helst som själv
            kan läsa, skriva och räkna lära ut. Jag tror att vi alla som inte
            är lärarutbildade Rossana Dinamarca tillhör tydligen dem som är
            det förstår att det inte är så enkelt.
          </note>
          <note>
            Det är alltså dessa faktorer man måste ställa mot varandra. I
            stället finns det plötsligt ett nyvaknat intresse för matematik
            från oppositionen. Nu ska alla helt plötsligt ha ämnesdjup i matte
            för att bli lärare i de yngsta åldrarna. Vad är det som gör att
            det inte går att förstå att har man inte fått verktygen som lärare
            för att utbilda barn i att läsa, räkna och skriva, alltså det
            mest fundamentala, kan inte barnen heller med allt mod i världen
            förutsättas kunna läsa, räkna och skriva sedan när de är 17 år?
            Det är det perspektivet vi har på det hela. Man måste lära sig
            grunderna för att ha möjlighet att ifrågasätta och lära sig det
            som sedan kommer.
          </note>
          <note type="speaker">
            Anf. 65 ROSSANA DINAMARCA (v) replik:
          </note>
          <note>
            Herr talman! Jag förstår att Tina Acketoft gärna anklagar oss
            för att vi inte skulle vilja att lärarna har kunskaper i att läsa,
            skriva och räkna, men det är inte sant. Det finns inte någonting
            i vår motion som säger att det är dåligt och att lärarna inte
            ska ha den kunskapen. Tvärtom! Vi tycker att det är viktigt att
            man har de kunskaperna, men vi tycker också att det är viktigt
            att lärarna ska kunna ha djupa ämneskunskaper i ämnen som matematik,
            SO, som är ganska brett, och de naturvetenskapliga ämnena. Men
            det är någonting som ni sätter hinder för. Det blir en lite plottrig
            utbildning där man kan lite om allt. Den plottrigheten kan man
            redan skaffa sig i dag genom Internet. Det man behöver är djupa
            kunskaper. Skolan måste kunna stå för någonting som ger djup men
            som också ger förmåga att analysera. Där finns bristerna i svensk
            skola i dag.
          </note>
          <note>
            Jag vill gå tillbaka lite till det här med attraktiviteten i
            utbildningen. Det svarar inte Tina Acketoft på. Jag vill veta
            hur man är beredd och det kanske är lite vid sidan av, men det
            har ändå en viss koppling att förändra den verklighet som många
            lärare i förskolan och fritidspedagoger befinner sig i. Det gäller
            kanske framför allt fritidspedagogerna som ni nu förkortar utbildningen
            för. Vi har ställt frågan tidigare, och ingen har fått svar på
            den. Varför ska just fritidspedagoger ha mindre kunskaper? Vad
            är det som ska tas bort i deras utbildning i dag som är onödigt
            och som de inte behöver?
          </note>
          <note type="speaker">
            Anf. 66 TINA ACKETOFT (fp) replik:
          </note>
          <note>
            Herr talman! Jag måste börja bakifrån även om jag tycker att
            man ska vara pedagogisk och börja från början. Frågan om fritidspedagoger
            har vi alla, tror jag, besvarat nu. Jag har i alla fall gjort
            det ett antal gånger i denna debatt. Det är inte det att de kan
            för mycket utan att det som de bör kunna faktiskt kan snävas in
            tidsmässigt därför att utbildningen inte är effektiv som den är
            i dag. Det hoppas jag är svar på frågan. Det finns väl ingen människa
            som kan bli beskylld för att kunna för mycket!
          </note>
          <note>
            Jag ber om ursäkt, för det var verkligen inte så att jag inte
            ville svara på det här med lärarutbildningens attraktivitet. Jag
            tycker kanske att det går lite utanför den här debatten, men jag
            ska gärna svara på frågan.
          </note>
          <note>
            Vi tror alla att det måste löna sig att utbilda sig. Att lönebilden
            ser ut som den gör i dag då lärarlönerna har rasat om man jämför
            med omvärlden och med hur resten av Sveriges löneutveckling har
            sett ut är ett stort problem. Att kommunerna i många fall har
            för mycket makt över skolan tror jag att ni alla vet att jag som
            folkpartist tycker. Kommunerna har faktiskt inte förmåga att sätta
            in tillräckligt mycket människor vad gäller fritidsverksamheten.
            Det är många ställen där det är för få lärare, för få pedagoger,
            på fritis. Det är naturligtvis kommunernas ansvar att se till
            att det finns tillräckligt många.
          </note>
          <note>
            Över huvud taget har statusen i att vara lärare sjunkit, och
            visst sjutton hänger det ihop med att man inte har det ämnesdjup
            som man hade tidigare och att man inte längre har den auktoritet
            som det tidigare innebar att vara lärare. Det är väl klart som
            sjutton att attraktiviteten sjunker då! Det är naturligtvis många
            pusselbitar som hänger ihop.
          </note>
          <note>
            Jag tror att får man en lärarexamen där vem som helst som söker
            inte kommer in, där man ställer höga krav redan från början, där
            man ser till att få en god utbildning och där man ser till att
            faktiskt få en auktoritet i klassrummet utifrån ämneskunnandet
            och det pedagogiska kunnandet, då har man kommit en bit på väg.
          </note>
          <note>
            Men naturligtvis har lönen och det faktum att ni nu håller på
            att beskära lärarnas tid att planera tiden att de alltså ska ha
            40 timmar på sin arbetsplats också stor inverkan på detta. Jag
            tror att de behöver den lilla frihet som finns.
          </note>
          <note type="speaker">
            Anf. 67 MATS PERTOFT (mp) replik:
          </note>
          <note>
            Herr talman! När jag har lyssnat på den här debatten tycker jag
            faktiskt att man kan beklaga att vi inte kan diskutera med varandra
            utan i stället diskuterar förbi varandra. Vi från De rödgrönas
            sida tycker, och det har vi uttalat flera gånger i den här debatten,
            att mycket i propositionen är väldigt bra. Som både Thomas Strand
            och Rossana Dinamarca har påpekat har vi inte yrkat avslag på
            hela propositionen men vi har haft förbättringsförslag, egentligen
            i helhet sett inte så stora.
          </note>
          <note>
            Kanske är det så att Alliansen har missat en unik chans under
            denna mandatperiod. Jag tror att det hade varit möjligt att komma
            överens om en gemensam lärarutbildning som hade haft bred parlamentarisk
            majoritet i den här kammaren. Det hade varit unikt. Jag tror mig
            till och med kunna säga att det här kanske är den proposition
            där vi har stått varandra närmast. Men det är bara att beklaga
            att Alliansen inte har förstått detta och inte velat, medvetet,
            måste jag anta, ta detta steg. För om någonting skulle ha ökat
            statusen på läraryrket skulle det ha varit om hela Sveriges riksdag
            hade kunnat ställa sig bakom en ny lärarutbildning.
          </note>
          <note>
            Jag vill fråga Tina Acketoft: Varför har ni inte kunnat ta detta
            steg när ni ändå har sett att vi står varandra relativt nära?
            Det är ju ändå ni som måste bjuda in till samtal. Oppositionen
            brukar inte vara den som bjuder in majoriteten till samtal när
            det gäller sådana här frågor, utan det är majoritetens uppgift.
          </note>
          <note>
            Jag tror som sagt att det hade funnits en chans när det gäller
            detta. Tyvärr har ni inte tagit den. Är ni inte intresserade av
            att öka läraryrkets status? Är ni inte intresserade av att få
            en bred uppslutning kring en ny lärarutbildning i Sverige?
          </note>
          <note type="speaker">
            Anf. 68 TINA ACKETOFT (fp) replik:
          </note>
          <note>
            Herr talman! Jag tror att Mats Pertoft använde sina två minuter
            till att tala ut i periferin förutom under de sista 15 sekunderna.
            Varför har vi inte bjudit in till samtal? Den frågan kan jag inte
            besvara, och det vet Mats Pertoft också.
          </note>
          <note>
            Jag tycker att om det är så lite som faktiskt skiljer oss åt
            kanske vi i stället skulle kunna rösta gemensamt för det här betänkandet,
            och då har vi löst problemet. Eftersom Mats Pertoft tycker att
            det är så många bra saker i den nya lärarutbildningen som vi faktiskt
            är överens om är det väl bra om vi tillsammans här kan rösta för
            det gemensamt?
          </note>
          <note type="speaker">
            Anf. 69 MATS PERTOFT (mp) replik:
          </note>
          <note>
            Herr talman! Vad ska man säga om denna fråga från Tina Acketoft?
            Det här förslaget är kanske lite sent påkommet. Om Alliansen röstar
            för vår motion kan vi naturligtvis fundera på om vi ska rösta
            för er proposition. Men att i det här sista skedet upptäcka att
            det finns likheter är lite väl sent. Det är det som är majoritetens
            uppdrag. Det är det som även är majoriteten i utbildningsutskottets
            uppdrag, nämligen att försöka snickra ihop majoriteter. Det är
            helt klart att Alliansen inte har gjort sin läxa vare sig på ministernivå
            eller i utskottet, för där tror jag att det hade funnits möjligheter.
          </note>
          <note>
            Man kan konstatera att den här regeringen och den här majoriteten
            inte är intresserade av att nå blocköverskridande överenskommelser.
            Jag har sagt tidigare i den här kammaren att jag tycker att det
            är synd att vi har fått en sådan välcementerad blockpolitik här
            i kammaren och i Sveriges riksdag.
          </note>
          <note>
            Det blir hela tiden skarpa gränser och ibland helt i onödan.
            Det är ni, Tina Acketoft, som har ansvaret, inte vi i oppositionen.
          </note>
          <note>
            Vad kan man göra annat än att rycka på axlarna och säga att ja,
            det är ni som sänker lärarnas och lärarutbildningens rykte, det
            är ni som sänker skolans trovärdighet och långsiktighet på det
            sättet. Det är vad jag hör när jag är ute på skolorna. Man efterfrågar
            blocköverskridande överenskommelser.
          </note>
          <note type="speaker">
            Anf. 70 TINA ACKETOFT (fp) replik:
          </note>
          <note>
            Herr talman! Jag vet inte vad jag ska säga, om jag ska bli full
            i skratt eller vilja gråta när Mats Pertoft säger att det är vi
            som sänker den svenska skolan. Det är vi som förmodligen sänker
            allting, förutom Titanic som kanske sjönk av sig själv. Det är
            ett mycket märkligt sätt att se på det hela.
          </note>
          <note>
            Denna regering har lyft upp varje problembild som funnits i den
            svenska skolan, något som man inte velat se tidigare och varit
            rädd för att tala om. En tidigare talare sade att talets makt
            över tanken, eller något liknande, har gjort att den svenska skolan
            blivit dålig trots att vi belyst de problem som finns. Jag tycker
            kanske att det var tankens makt som saknades i den förra regeringen
            då man över huvud taget inte ville tänka på problematiken utan
            i stället gärna pratade om någonting annat.
          </note>
          <note>
            Alliansregeringen har konsekvent satsat, och kommer att fortsätta
            att konsekvent satsa, på att ungarna ska få den utbildning de
            förtjänar, att lärarna ska få den utbildning de förtjänar, att
            vi åter ska ha en skola av världsklass i Sverige. Vi har halkat
            efter i resultaten, och det tror jag att Mats Pertoft är medveten
            om.
          </note>
          <note>
            Vi vill göra någonting åt det. Lärarutbildningen är ett extremt
            viktigt steg i rätt riktning. Vi vill ha de skarpaste hjärnorna
            in i skolan, vi vill att de ska vara pedagogiskt utbildade och
            vi vill ha bredd och djup i våra lärarutbildningar. Det är därför
            vi lägger fram detta betänkande, och jag skulle vara väldigt glad
            om Mats Pertoft, och alla andra, ville rösta för det. Även om
            det är i elfte timmen är det inte någonting att rycka på axlarna
            åt, vilket Mats Pertoft sade att han gjorde.
          </note>
          <note type="speaker">
            Anf. 71 YVONNE ANDERSSON (kd):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet och avslag på reservationerna.
          </note>
          <note>
            När jag sitter och lyssnar på debatten känner jag mig riktigt
            gammal. Det här är den fjärde lärarutbildningen som jag på något
            sätt varit med om och varit i närheten av. Jag måste säga att
            när det gäller den här lärarutbildningsreformen står partierna,
            såsom jag uppfattar det, närmare varandra än någonsin. Det är
            ett steg framåt.
          </note>
          <note>
            Från vår sida sett har vi en skola som många elever är oerhört
            tacksamma för i dag. Vi har en lärargrupp som på många håll är
            jätteduktig. Och vi har en lärarutbildning där människor sliter
            för att det ska bli så bra som möjligt. Det är ett område som
            är oerhört svårt, och det behöver bli bättre. Det vet vi.
          </note>
          <note>
            Den kamp som under alla år förts på skolans och lärarutbildningens
            område gäller den gamla seminarietraditionen, som var en egen
            utbildning, och akademin, som stått för kunskapen och forskningen.
            Detta har varje lärarutbildningsreform försökt hitta olika lösningar
            på.
          </note>
          <note>
            Nu har vi en lösning, och den initierades egentligen av tre utredningar.
            Den första leddes av Sigbrit Franke, professor i pedagogik och
            tidigare universitetskansler, och heter En hållbar lärarutbildning
            . Jag var glad när hon fick uppdraget som utredare. Hon har nämligen
            inte tillhört den grupp som den borgerliga regeringen per automatik
            skulle ta kontakt med, både utifrån mycket av hennes forskning
            och utifrån hennes tidigare politiska placeringar. Vi gjorde en
            ansträngning för att få en bra genomlysning av skolan och lärarkompetensen.
          </note>
          <note>
            Den andra utredningen var Yrkeskunnande en likvärdig sökväg till
            lärarutbildningen mot yrkesämnen och den tredje, som också har
            med saken att göra, Lärarutredningens Legitimation och skärpta
            behörighetsregler . Alla tre ligger till grund för den lärarutbildningsreform
            som vi debatterar i dag.
          </note>
          <note>
            Fru talman! Jag gör en liten runda om detta ämne, eftersom jag
            tycker att det är jätteviktigt att vi talar utifrån den situation
            som råder. Vi försöker bredda perspektiven lite grann.
          </note>
          <note>
            Alliansen tog krafttag med utredningen. Låt mig använda en del
            av tiden till att läsa upp direktiven. Där sägs att lärarutbildningen
            ska vara en akademisk yrkesutbildning. Lärarutbildningen ska präglas
            av långsiktighet, professionalitet, effektivitet och hög kvalitet.
            Den ska vidare ge blivande lärare en gedigen grund som under yrkeslivet
            byggs på med kontinuerlig kompetensutveckling tala om livslångt
            lärande! Lärarutbildningens attraktionskraft och status behöver
            höjas. Jag har inte funnit någon här som säger emot direktivens
            relevans i sammanhanget. Tvärtom är vi överens om detta.
          </note>
          <note>
            Nu har jag uppehållit mig en stund vid dåtid, men hur ser det
            ut i nutid? Vi har olika bilder, och vi får lätt en snuttifierad
            bild av helheten. Låt oss därför titta på hela sammanhanget. Jag
            skulle vilja exemplifiera med golfspelaren som måste föra sin
            klubba bakåt lite grann för att få sving på bollen så att den
            förflyttas framåt.
          </note>
          <note>
            Det var någon som efterfrågade framtiden. Den nya lärarutbildningen
            är en ordentlig sving mot framtiden. Vi sätter in den i ett sammanhang.
            Den ingår i förändringen, reformeringen, av universiteten och
            högskolorna. Jag kan lova att systemet med kvalitetsresursfördelningen
            kommer att kicka upp lärarutbildningen väsentligt. Lärarutbildningen
            blir nämligen akademiserad, som en utbildning bland alla andra
            utbildningar.
          </note>
          <note>
            Dessutom har vi lärosätenas autonomitet. Nu kan lärosätena själva
            plocka in de delar, inte minst inom den utbildningsvetenskapliga
            kärnan, som man finner är väsentliga.
          </note>
          <note>
            Lärarutbildningen ingår i forskningspropositionen. Vi har avsatt
            pengar till forskningsskolor, till Utbildningsvetenskapliga kommittén,
            till fakultetsanslagen allt detta för att kicka upp lärosätenas
            utbildningar.
          </note>
          <note>
            Snälla vänner, gör inte lärarutbildningen till någon speciell
            utbildning, för det är detsamma som att vi inte accepterar att
            den är akademisk. Låt den få vara en utbildning som alla andra,
            med samma tillgång till forskningsmedel som andra.
          </note>
          <note>
            Till s-gruppen vill jag säga att jag var en av förkämparna för
            att Utbildningsvetenskapliga kommittén skulle bli ett ämnesråd.
            Redan när den tillkom 1998 sade Socialdemokraternas dåvarande
            utbildningsminister Thomas Östros ett absolut nej till detta.
            Man kunde inte tänka sig att utifrån den grund som kommittén var
            byggd på göra det till enskilt ämnesråd.
          </note>
          <note>
            Nästa mandatperiod var Leif Pagrotsky utbildningsminister. Även
            han sade nej till detta eftersom man var tvungen att bredda det
            hela. Men kära ni vad är det vi har gjort i propositionen? Jo,
            vi har breddat det. Vi har tydligt talat om att vi behöver kunskap
            på olika sätt. Det handlar till exempel om hjärnans funktion.
            Är det inte viktigt hur våra hjärnceller fungerar för att vi ska
            förstå hur vi kan anpassa utbildningen och lära oss utifrån det?
            Det är väl jättebra att vi breddar det. Då kanske nästa steg blir
            ett ämnesråd.
          </note>
          <note>
            Vi har verkligen inte lyft bort forskningen; det får ni inte
            säga. Någon sådan särbehandling har vi inte genomfört. Tvärtom
            finns lärarutbildningen nu i det absoluta sammanhang där den ska
            finnas. Vi har en reformering av svenska universitet och högskolor
            och deras forskning. Vidare har vi den i skollagen. Vi har den
            hela vägen. Det lärosäte som inte ger pengar till forskning om
            lärarutbildning får fundera på hur pass vetenskapsförankrad den
            är. Ska den lärarutbildningen ha kvar examensrätten? Då får man
            ju ta hela det här tillsynsförfarandet. Men nu får vi se var lärarutbildningen
            är viktig och var vi får den bästa kvaliteten.
          </note>
          <note>
            Våra barn är, precis som ni alla har sagt, värda den absolut
            bästa kvaliteten på lärare. Och det behöver vi ha på våra lärarutbildningar.
            Men vad är en bra lärare?
          </note>
          <note>
            Jag ska tala om vad jag tycker är en bra lärare. Det är en lärare
            med ett varmt hjärta som har känsla för våra barn, som vill ge
            engagemanget och det där extra. Det är en lärare med en fast hand
            som vågar visa vilka normer och värden som gäller, som vågar peka
            ut vilken väg man behöver gå för att utbilda sig och som vågar
            motivera barnen att lära sig. Sedan handlar det om en vass hjärna.
            En lärare som är kreativ vill kanske ta ett break och forska vidare
            inom ett område för att det är viktigt.
          </note>
          <note>
            Detta tror jag är jätteviktigt för framtidens lärare när det
            gäller att möta det uppväxande släktet. Det är det, mina vänner,
            som vi ska satsa stenhårt på.
          </note>
          <note>
            Vi borde ha använt dubbelt så lång tid till den här debatten,
            fru talman, av den enkla anledningen att det är framtiden vi talar
            om. Det gäller de barn som utvecklas nu. Det är de här lärarna
            som vi nu ska börja utbilda.
          </note>
          <note>
            Vi talar om det ansvar som vi som beslutsfattare har inför kommande
            generationer och inför framtidens samhälle. Då behövs det här.
            Jag är jätteglad för att vi i dag har en lärarutbildningsproposition
            som vi i vårt betänkande kan tillstyrka. Det kan vi göra med en
            bred överenskommelse mellan opposition och majoritet, för det
            är trots allt inga hårresande kioskvältare som oppositionen har
            skrivit i sina reservationer.
          </note>
          <note>
            Det är några missförstånd, som jag kan tolka, och några nyanseringar.
            Men vi kan gå till beslut i eftermiddag om en lärarutbildning
            som är bra, som kommer att gynna framtidens skola och som kommer
            att gynna framtidens lärarkår. Vi höjer verkligen statusen på
            yrket. Och detta gör att vi också kommer att gynna forskningen
            inom det här området, som behöver initieras och utvecklas ännu
            mer.
          </note>
          <note type="speaker">
            Anf. 72 THOMAS STRAND (s) replik:
          </note>
          <note>
            Fru talman! Det är bra att Yvonne Andersson börjar med att konstatera
            att vi inte står så långt ifrån varandra i den här frågan, ungefär
            som Mats var inne på. Vi har poängterat att vi inte vill avslå
            den här propositionen, men vi vill förbättra den. Det har framgått
            med tydlighet. Det är bra med den ingången i debatten, tycker
            jag.
          </note>
          <note>
            Sedan hämtade du en bild från golfens värld. Jag försöker spela
            golf; jag fuskar lite. Nu vet alla golfare att det är väldigt
            lätt, när man gör den där svingen och klipper till bollen, att
            det blir en slice in i skogen eller en hook in i skogen. Jag är
            rädd för att det är precis det som ni gör. Ni slår slicar och
            hookar.
          </note>
          <note>
            Den här propositionen borde förbättras. Jag säger som Mats att
            vi skulle ha kunnat hitta förbättringspunkter och kunnat gå fram
            med ett enat förslag för lärarutbildningens bästa i Sverige. Tyvärr
            blir det inte så.
          </note>
          <note>
            När det gäller forskning hade utredaren bra förslag angående
            den utbildningsvetenskapliga kommittén och mer pengar. Nu blir
            det inte mer pengar från den borgerliga regeringen till den kommittén,
            och ställningen stärks inte heller, vilket vi vill och har skrivit
            i vår motion. Det kan jag beklaga.
          </note>
          <note>
            För inte så länge sedan kom propositionen En akademi i tiden
            ökad frihet för universitet och högskolor . Där talas det om avregleringar
            och inte detaljstyrningar. Nu har vi fått en lärarutbildningsproposition
            som går åt precis motsatt håll. Det är mer regleringar och mer
            detaljstyrningar. Jag skulle kunna läsa upp flera citat ur propositionen
            där det sägs att det behöver styras mer, regleras mer.
          </note>
          <note>
            Hur kommer det sig att ni ena veckan lägger fram en proposition
            som talar om frihet och avregleringar och att det sedan kommer
            en proposition som säger precis tvärtom?
          </note>
          <note type="speaker">
            Anf. 73 YVONNE ANDERSSON (kd) replik:
          </note>
          <note>
            Fru talman! Thomas Strand nämner det här med detaljstyrning.
            Jag har hört i debatten om hur man vill ha mer. En av era reservationer
            innebär att ni vill ha mer av tydlighet inom den utbildningsvetenskapliga
            kärnan, till exempel.
          </note>
          <note>
            Då kan ni läsa på s. 37 i propositionen. Där står det: Den närmare
            bedömningen av vilka kurser, och innehållet i dessa, som bör ingå
            i den utbildningsvetenskapliga kärnan bör vara de anordnande lärosätenas
            ansvar.
          </note>
          <note>
            Här har vi väl ingen detaljstyrning? Det är precis tvärtom. Det
            blir lite förvirrat. Socialdemokraterna har i alla tider velat
            detaljstyra, och man vill göra det också här. Samtidigt lägger
            ni på oss att vi detaljstyr. Jag skulle kunna ta upp många fler
            exempel på att vi överlåter till lärosätena att anordna dessa
            kurser. Vi överlåter till lärosätena att avgöra vad som ska ingå
            i detta. Det ingår i våra autonomiseringsambitioner, som vi också
            kommer att ha en proposition om så småningom, som ska diskuteras
            här i kammaren.
          </note>
          <note>
            Egentligen är det alltså tvärtom. Vi detaljstyr inte mer än vad
            vi tycker behövs när det gäller riktlinjer för en verksamhet som
            är lagstadgad ute i samhället. Jag håller alltså inte med om detta.
          </note>
          <note>
            Däremot förvånar det mig att Thomas Strand hävdar att det är
            detaljstyrt för att man talar om examina, examinationer och så
            vidare. När har detta startat i så fall? Jag tycker att det är
            bra att vi har fått en balans när det gäller vad som ska styras
            och inte styras, fru talman.
          </note>
          <note type="speaker">
            Anf. 74 THOMAS STRAND (s) replik:
          </note>
          <note>
            Fru talman! Då vill jag också citera två saker ur propositionen.
            På s. 8 står det uttryckligen att lärarutbildningens innehåll
            ska regleras tydligare.
          </note>
          <note>
            Ungefär i det sammanhang där Yvonne Andersson hämtade sitt citat
            står det och det handlar om den utbildningsvetenskapliga kärnan
            så här: bör regleras tydligare.
          </note>
          <note>
            Det finns fler exempel på detta, och jag har hört företrädare
            för den borgerliga majoriteten säga: Ja, det behövs detaljstyrning
            just nu.
          </note>
          <note>
            Nu säger inte Yvonne riktigt så. Det är en splittring bland er.
            Det är precis som att ni har en autonomiutredning som säger si
            och en lärarutbildningsproposition som säger så.
          </note>
          <note>
            Anna Götlind, ordförande i Sveriges universitetslärarförbund,
            och Eva-Lis Sirén, ordförande i Lärarförbundet, har skrivit en
            liten artikel och talat om just detaljstyrningen.
          </note>
          <note>
            Det här säger i alla fall lärosätenas företrädare till mig. Det
            blir för mycket detaljstyrning. Det är ett hot mot den akademiska
            friheten. Jag tror att detta beror på att Björklund ville ha det
            här området för sig själv och tog det från högskoleministern.
            Han älskar att peka med hela handen. Men jag förstår inte varför
            det ska detaljstyras så mycket. Kan Yvonne ge ett bra skäl till
            det?
          </note>
          <note type="speaker">
            Anf. 75 YVONNE ANDERSSON (kd) replik:
          </note>
          <note>
            Fru talman! Vi ska börja med att nämna de här personliga delarna.
            Man bygger upp teorier. Det är ett sätt att möta verkligheten.
            Men det här är betydligt viktigare än att fundera på varför det
            står si eller så och varför det har tillkommit.
          </note>
          <note>
            Låt mig i stället gå tillbaka till 1988! Då fick hela den utbildningsvetenskapliga
            kärnan, den typen av kurser, finnas inom ramen för något som kallades
            för basgruppsverksamhet. Jag ledde själv basgrupper på den tiden
            och hade möjligheter att följa upp. Då skulle varje lärarlag inom
            lärarutbildningen komma överens om vad som skulle tas in där.
            Då förstår vi själva att det blev rätt olika över landet i olika
            ämnen. Det här tillsammans med att jag läser er reservation om
            att det inte är en tydlig hand det gäller genusperspektivet, hbt-frågorna
            och ett antal andra frågor gör att det blir lite förvirrat.
          </note>
          <note>
            Vi har riktlinjer för områden som ska finnas. Det är bra. Sedan
            är det upp till lärosätena att bestämma ytterligare. Är inte det
            en rimlig styrning? Övertolkar vi inte när vi talar om detaljreglering,
            åtminstone i just det här avseendet? Jag tycker att det är en
            övergripande styrning som kan behövas.
          </note>
          <note>
            Vi hade under skolminister Ingegerd Wärnersson en diskussion
            om Värdegrundsåret och vikten av att lyfta in värdegrunden. Nu
            har vi den som får komma in på olika sätt i den utbildningsvetenskapliga
            kärnan. På det viset har man lyft in olika ämnen.
          </note>
          <note>
            Lärarutbildare är inte korkade på något sätt. De vet vad som
            behövs.
          </note>
          <note type="speaker">
            Anf. 76 ROSSANA DINAMARCA (v) replik:
          </note>
          <note>
            Fru talman! Jag vill uppehålla mig lite kring utbildningens kärna.
            Det är bra att vi har kommit in på den diskussionen. Det har varit
            för lite av det i den här debatten.
          </note>
          <note>
            Jag reagerar på att Yvonne Andersson säger att det här kan vi
            väl lämna lite öppet. Jag tycker inte att man kan lämna lite öppet
            om man ska inkludera alla barn i skolan eller inte. Det behövs
            kunskap. Det behövs vissa perspektiv som vi har blivit uppmärksammade
            på. Det gäller till exempel elever med funktionshinder. Det behövs
            kunskap kring det.
          </note>
          <note>
            Jag vet inte hur många gånger man har fått rapporter om hur skolan
            konserverar könsrollsmönster. Då behövs det kunskap för att kunna
            bryta det. Det är en viktig del i utbildningens kärna.
          </note>
          <note>
            Det kanske blir bättre när det gäller digital kompetens med framtida
            lärare som kommer och själva har erfarenhet. Men vi har kunnat
            se att det har funnits brister i den digitala kompetensen hos
            många lärare. Det är naturligtvis därför det är viktigt att ha
            med ett sådant perspektiv.
          </note>
          <note>
            Det handlar om hållbar utveckling, om homo- och bisexuella och
            om transpersoner. Vi vet att man i läromedel ser det som ett problem
            att vara homosexuell eller bisexuell. Att vara transperson finns
            inte ens. Det är därför de perspektiven är viktiga om vi vill
            ha en förändring. Vill vi ha det kvar som det är behöver vi inte
            ha med det.
          </note>
          <note>
            Jag menar att vi inte kan lämna det öppet om det är viktiga eller
            inte viktiga perspektiv. Det är klart viktiga delar som varje
            lärare måste ha med sig. Sex- och samlevnadsundervisningen måste
            bli mycket bättre och integreras i fler ämnen.
          </note>
          <note type="speaker">
            Anf. 77 YVONNE ANDERSSON (kd) replik:
          </note>
          <note>
            Fru talman! På s. 37 i vårt betänkande står det att regeringen
            bedömer att frågor som jämställdhet, tillgänglighet och rättigheter
            för elever med funktionsnedsättning, hållbar utveckling och sex
            och samlevnad bör rymmas inom den utbildningsvetenskapliga kärnan
            liksom också generella kunskaper om de övriga områdena som skolans
            värdegrund, etcetera.
          </note>
          <note>
            Jag tycker att det är jättesynd om vi i den här debatten inte
            tittar på vad det är som står, vad vi har fått med egentligen.
            Det här finns med. Det är en komplex verklighet vi lever i. I
            lärarutbildningen ska man få kunskaper, och inte bara för att
            ha dem själv som i många andra utbildningar utan också för att
            förmedla dem vidare.
          </note>
          <note>
            Hela det spektrumet finns i lärarutbildningen på många olika
            sätt. Det är bara att läsa innantill.
          </note>
          <note>
            Låt oss inte när vi har en jättebra produkt gå ut med felaktiga
            bilder så att våra lärare, lärarutbildare, barn och föräldrar
            tappar modet. Här har vi jobbat intensivt med människor. Remissinstanser
            har sagt sitt och kommit med förslag. Det har hanterats och beretts.
          </note>
          <note>
            Vi har en produkt. Vi ska väl ändå inte vara orsak till att man
            ska tycka illa om den verklighet som ska bära upp vårt samhälle
            i stor grad. Jag tycker att skolan är en institution som i hög
            grad bär upp det.
          </note>
          <note>
            De här områdena finns. Därför tycker jag att det är viktigt att
            vi inte påstår att de inte finns och frågar varför de inte finns.
          </note>
          <note>
            Däremot tycker jag att många av de här områdena behöver utforskas
            vidare. En av de delar som vi fortfarande behöver, om vi tittar
            ut över hur det ser ut i samhället, är värdegrunden. Det handlar
            om att det blir en tydlig värdegrund, den värdegrund som vårt
            demokratiska samhälle vilar på.
          </note>
          <note type="speaker">
            Anf. 78 ROSSANA DINAMARCA (v) replik:
          </note>
          <note>
            Fru talman! Jag har läst hur man har svarat på den motion som
            vi har skrivit angående utbildningsvetenskapens kärna. Man har
            inte tagit till sig det. Det står på s. 15 och 16 i betänkandet.
          </note>
          <note>
            Precis som Yvonne Andersson säger här lämnar man det öppet. Det
            är det jag menar. Man kan inte lämna öppet om man ska inkludera
            alla elever eller inte, om man ska tillgodose alla elevers behov
            för att alla ska kunna ta del av undervisningen.
          </note>
          <note>
            Det är inte okej att vi fortfarande 2010 har en skola som så
            hårt sätter in oss i olika könsrollsmönster. För att kunna bryta
            det behövs det redan från förskolan att lärarna där har kunskap
            om genus.
          </note>
          <note>
            Vi behöver göra många andra förändringar, men om vi bara ska
            prata om lärarutbildningen är detta väsentliga förändringar som
            behövs. Tyvärr negligerar man det. Det kan finnas med. Det kanske
            till och med bör finnas med. Men man lämnar det öppet.
          </note>
          <note>
            Om vi ska ha en skola för alla där alla har rätt till kunskap
            behöver vi vara mycket tydligare än vad Yvonne Andersson och regeringsföreträdarna
            är.
          </note>
          <note type="speaker">
            Anf. 79 YVONNE ANDERSSON (kd) replik:
          </note>
          <note>
            Fru talman! Jag utgår från att min motpart här inte upplever
            skolan, lärarutbildningen och den här reformen på det viset. Det
            bedrivs ett oerhört arbete för att se varje elev, för att varje
            elevs behov ska bli tillgodosett. Det finns redan nu. Det står
            i vår skollag att man ska se till varje elev.
          </note>
          <note>
            Vi ska inte ge den bilden att vi inte gör det redan nu. Vi stärker
            det dessutom på det sätt som man ute i professionen tycker att
            det behöver göras på. Att det kan tas upp i utbildningen är en
            ytterligare styrka.
          </note>
          <note>
            Sedan har vi alla de forskningsprojekt som handlar om detta.
            Vi har kompetensutvecklingen som också i hög grad handlar om att
            se varje elev oavsett en rad kriterier. Det är synd att ge den
            bilden, för det finns och det förstärks i den här lärarutbildningen.
          </note>
          <note>
            Med det vill jag säga att jag fortfarande kan tycka att vi behöver
            se igenom det ytterligare och sitta och samtala om vad den här
            reformen innebär. Är det verkligen på det sättet? Eller kan vi
            uppfatta det skrivna ordet lite bättre?
          </note>
          <note>
            Överläggningen var härmed avslutad.
          </note>
          <note>
            11 § Länsplaner för regional transportinfrastruktur
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            12 § Bank- och försäkringsfrågor
          </note>
          <note>
            Föredrogs
          </note>
          <note type="speaker">
            Anf. 80 LENA OLSSON (v):
          </note>
          <note>
            Fru talman! Vi har nu att behandla ett betänkande som handlar
            om bank- och försäkringsärenden. Det är med lite sorg jag kan
            säga att det är så dåligt med deltagare från Finansen för att
            besvara frågor och debattera de här viktiga frågorna.
          </note>
          <note>
            Jag står naturligtvis bakom alla våra reservationer, men för
            tids vinnande yrkar jag bifall endast till reservation nr 3 som
            handlar om sparbankerna.
          </note>
          <note>
            Det är en oerhört viktig fråga för Vänsterpartiet sett ur perspektivet
            att hålla ihop det här landet. Hela Sverige ska ha en möjlighet
            att leva, även vi som bor ute på landsbygden. Vi har haft väldigt
            stor nytta av lokala sparbanken.
          </note>
          <note>
            Vänsterpartiet anser att det är viktigt att öka konkurrensen
            på bankmarknaden så att vi får till stånd en fungerande kreditgivning
            för den regionala utvecklingen som breddar valmöjligheterna. Vi
            vet hur den globala finanskrisen har slagit, såväl nationellt
            som internationellt, och vi tycker att det behövs åtgärder, skärpt
            reglering, tillsyn, minskad spekulation och begränsning av hur
            stora banker tillåts bli.
          </note>
          <note>
            Utöver detta behövs också en skarpare konkurrens mellan bankerna
            med fler alternativ till de stora affärsbankerna. De lokala sparbankerna
            utgör en viktig resurs för den regionala utvecklingen. Deras förankring
            i lokalsamhället gör att sparbankerna har goda kunskaper om ett
            samhälle och de företag och människor som finns och verkar där.
          </note>
          <note>
            Flertalet banker är lokaliserade utanför de större tätorterna.
            Bland annat beviljas lån till småföretag och privatpersoner som
            annars kanske inte alls skulle ha godkänts. Eftersom sparbankerna
            i grunden går ut på att verka lokalt har de faktiskt en unik kundkännedom
            genom en nära relation till de lokala företagarna. Detta är en
            oerhört viktig och basal kunskap för en bank som arbetar utifrån
            lokalsamhällets bästa.
          </note>
          <note>
            Jag vill säga att i den stund som denna motion skrevs hade sparbankerna
            en affärsomslutning på ca 500 miljarder kronor, ett samlat resultat
            på nästan 3 miljarder och en soliditet på i snitt 20 procent.
            Det finns, mina damer och herrar, all anledning att tro att fler
            lokala sparbanker kommer att utveckla samhället, bland annat genom
            en klok långivning till lokala och regionala företag, vilket leder
            till arbetstillfällen och därmed också framtidstro på orten och
            regionen.
          </note>
          <note>
            I dag finns det sparbanker enbart i 140 kommuner, inklusive ett
            antal filialer. Vänsterpartiet vill att befintliga sparbanker
            ska kunna utvecklas, men vi vill framför allt ge möjligheter så
            att nya sparbanker kan etableras.
          </note>
          <note>
            Man har årliga kundundersökningar där man tittar på kundnöjdheten.
            Nu kommer jag inte ihåg vad företaget som gör dem heter, men skit
            i det. Vi kan konstatera att sparbankerna alltså har en hög soliditet,
            och man har en väldigt hög kundnöjdhet.
          </note>
          <note>
            Ni får ursäkta ordvalet. Det blir lite bondsvenska ibland. Det
            kanske piggar upp i den här församlingen.
          </note>
          <note>
            Vänsterpartiet har tagit del av och följt utvecklingen hos sparbanksrörelsen
            i Norge. Sparbankerna i Norge verkar som regionalt viktiga aktörer.
            Att sparbankerna är slagkraftiga har att göra med att Norge till
            skillnad från Sverige tillåter egenkapitalbevis. Vänsterpartiet
            konstaterar också, eftersom vi har låtit riksdagens utredningstjänst
            titta på det här, att det har varit väldigt regionalt slagkraftigt
            och framgångsrikt i Norge. Det är därför konstigt att man vet
            så pass lite om det här i Sverige.
          </note>
          <note>
            Huvudprincipen är att egenkapitalbevisens kapitalandel läggs
            under samma regelverk som institutionens övriga kapital så att
            utdelningar till allmännyttiga ändamål samt avsättningar till
            sparbankens fond styrs av ett och samma regelverk. Skillnaden
            mot aktier ligger främst i äganderätten till bankens förmögenhet
            samt inflytande i bankens organ.
          </note>
          <note>
            Vänsterpartiet kan konstatera att detta leder till att så kallade
            aktieägare inte kan bli en majoritet i banken och att banken då
            inte heller kan säljas. Man kan också säga att det kan vara ett
            skydd mot aktiebolagslagens avigsidor.
          </note>
          <note>
            Vi anser nu att man ska titta på och möjliggöra den här egenkapitalbevismodellen
            som man har i Norge. Detta föreslår vi i motionen.
          </note>
          <note>
            Vi vet också att det tar lång tid att bygga en bank och att grunda
            det kapital en stabil bank behöver. Om det inte handlar om en
            vinstdrivande verksamhet torde det vara lättare, med tanke på
            allt som ligger bakom oss och vad som har hänt.
          </note>
          <note>
            Därför kan det behövas möjligheter till statliga kreditgarantier
            eller uppstartslån i syfte att öka nyetableringen av nya sparbanker.
            Då skulle samtidigt sparbankernas roll och filosofi behöva preciseras.
            I det läget förutsätts att de inte ger sig in i större och riskabla
            investeringar och att de inte ägnar sig åt aktieägande i vare
            sig banker eller andra riskbaserade kommersiella verksamheter.
            På så sätt skulle vi kunna bidra till att de nya sparbankerna
            ges goda förutsättningar att växa sig starka.
          </note>
          <note>
            Vänsterpartiet vill öka tryggheten, konkurrensneutraliteten och
            öka kunders valmöjlighet. Det borde kunna intressera en del i
            den här kammaren. De små sparbankerna lyder alltså under samma
            lagstiftning som de stora affärsbankerna; därför bör banklagstiftning
            med mera ses över. Den kan vara ett hinder för den utveckling
            av sparbanksrörelsen vi vill se. Lagstiftningen kan bland annat
            behöva modifieras för att undvika att konkurrensen snedvrids.
          </note>
          <note>
            Detta är förslag som Vänsterpartiet har. Vi har också haft nöjet
            att debattera det här ämnet med ansvarigt statsråd, och för att
            ge någon kunskap om vad det är vi menar när det gäller egenkapitalbevis
            lånade vi ut vår motion vid det tillfället. Nu är statsrådet inte
            här, så jag ska inte stå och hacka på honom, men jag kan gå tillbaka
            till utskottets ställningstagande. Jag blev väldigt glad i början
            när jag läste det. Det låter jättepositivt allting man ska följa
            utvecklingen, det behövs fler än de stora aktörerna och så vidare.
          </note>
          <note>
            När man sedan läser sista meningen ser man att trots det positiva
            de säger avstyrker utskottet den aktuella motionen. Jag har en
            mening här som jag funderade lite på när jag läste den: När det
            gäller sparbankernas kapitalförsörjning finns det möjligheter
            genom upptagande av s.k. förlagslån att förstärka det supplementära
            kapitalet. Jag funderade lite på vad det betyder. Det är liksom
            inte vanlig Svenssonsvenska man håller sig till.
          </note>
          <note>
            Man menar alltså att om man ska starta upp nya lokala sparbanker,
            och då pratar vi mycket om landsbygden, så finns det kanske inte
            så mycket kapital som är intresserat av att starta upp detta.
            Utskottsmajoriteten säger då att man får vända sig till kommuner,
            privata företag och så vidare för att starta upp. Det tycker man
            är jättebra. Men mellan raderna säger man att staten inte är tänkt
            att hjälpa till med förutsättningar för nya sparbanker genom att
            bevilja och utreda så kallade uppstartslån.
          </note>
          <note>
            Vi vet också att Swedbank har lagt ned en hel del lokalkontor.
            Bland annat i Jämtland har detta gjort att man får åka ganska
            långt för att uträtta sina bankärenden. Till råga på allt, och
            jag vill nog kalla det för roffarmentalitet, ser man till att
            om någon ny skulle vilja etablera sig där blir det ganska höga
            hyror eller så säljer man fastigheten till väldigt höga priser.
            Man är nog lite rädd för att den fria lokala sparbanksrörelsen
            ska etablera sig. Den blir då ett konkurrenshot, och många gånger
            kan man också fråga sig om metoderna är konkurrensmässiga. Jag
            tycker att det går över gränsen ganska många gånger.
          </note>
          <note>
            Nu har vi några lyckade exempel som tur är. Jag ska inte säga
            vilka det är, men jag önskar dem lycka till. Däremot behöver de
            mindre som vi har i norra Sverige och som kanske är ensamma utan
            stöd från andra stöd från oss här i riksdagen.
          </note>
          <note>
            Jag tackar för ordet och önskar att vi byter regering till hösten
            så att vi kan se till att sparbanksrörelsen växer sig större i
            Sverige!
          </note>
          <note type="speaker">
            Anf. 81 ANN-CHARLOTTE HAMMAR JOHNSSON (m):
          </note>
          <note>
            Fru talman! Vi får inse att vi befinner oss i olika landsändar.
            I min del av Sverige, i Skåne, finns det en hel del sparbanker.
            Jag har ännu inte hört någon som tycker att det är dåligt med
            sparbanker, precis som det tas upp i betänkandet. Jag delar därför
            Lena Olssons syn att sparbanker fyller en viktig funktion. Det
            är ju så att jag själv vänder mig till en lokal sparbank. De är
            viktiga för konkurrensen.
          </note>
          <note>
            Sedan tog du upp att det är svårt att ta sig till en bank om
            man lägger ned banker på orten. Det kanske man gör, men det måste
            också vara upp till banken att se till att det fungerar. Då kan
            vi också fundera på hur det blir om man själv ska ta sig till
            en annan ort och om det blir dyrare. Det kanske är en tanke att
            ge tillbaka.
          </note>
          <note>
            Jag delar inte åsikten att det finns någon som inte vill gynna
            sparbankerna. Självklart syftar jag på att det inte är staten
            som ska sätta in pengarna, precis som du var inne på.
          </note>
          <note>
            I det här betänkandet finns det 14 motioner totalt. Vänsterpartiet
            har ett par till. Där tar man upp frågan om inkassobolagens verksamhet
            behöver stramas upp och talar om alltmer aggressiva indrivningsmetoder
            och en försvårad process för gäldenären att bli av med skulder.
          </note>
          <note>
            Fru talman! Det är alltid ett bekymmer då människor hamnar i
            svårigheter och långvarig överskuldsättning. Det leder till mänskligt
            lidande och utanförskap. Detta är utgångspunkten för regeringens
            förslag till förbättring av skuldsaneringslagen.
          </note>
          <note>
            När man tittar på lagstiftningen om tillstånd och tillsyn av
            inkassoverksamhet ser man att detta sköts av Finansinspektionen
            och Datainspektionen. Båda myndigheterna har redovisat resultat
            av sin tillsyn av inkassoföretag.
          </note>
          <note>
            I Finansinspektionens rapport Konsumentskyddet på finansmarknaden
            konstaterar man att inkassoverksamheten de senaste åren har genererat
            få klagomål jämfört med tidigare. Som förklaring anges att allt
            färre företag har tillstånd. Dessutom säger Datainspektionen att
            de krav som man får in blir allt färre. De flesta följer god inkassosed.
          </note>
          <note>
            Räntor och kostnader förknippade med inkassobolag är också noga
            reglerade. Likaså är nivåer på avgifter för betalningspåminnelser
            och inkassokrav reglerade.
          </note>
          <note>
            Till detta kan tilläggas att den som får svårigheter att betala
            sina lån eller skulder alltid bör vara snabb med att höra av sig
            till den man står i skuld till. Om detta sker finns det också
            möjlighet att göra någonting åt saker och ting. Det kan upprättas
            en betalningsplan tillsammans med den man står i skuld till.
          </note>
          <note>
            Det finns också inkassobolag som själva ringer upp enskilda personer
            för att tala om hur man kan hantera den enskildes skulder. Personer
            som blir uppringda blir ofta väldigt tacksamma för att inkassobolagen
            tar kontakt.
          </note>
          <note>
            När man talar med gäldenärerna själva visar det sig att de sällan
            eller aldrig har tänkt tanken att höra av sig och att de inte
            ens trott att det var möjligt. De kanske till och med har tyckt
            att det har varit pinsamt att höra av sig om sin skuld. Men om
            de hade gjort det på ett tidigt stadium, när räkningar hade börjat
            hopa sig, hade det i regel kunnat ordna sig när skulderna var
            relativt små och hanterbara.
          </note>
          <note>
            Det finns ett arbete att göra via upplysning. Kommunerna har
            skuldrådgivare som kan vara behjälpliga med budget och uppläggning
            av betalningsplaner. Regeringen har avsatt extra pengar till Konsumentverket
            för att utbilda fler skuld- och konsumentrådgivare. Och vi ska
            inte underskatta tv-programmens roll i det här. Vi kan tänka på
            Lyxfällan .
          </note>
          <note>
            Vänsterpartiet lyfter också fram ett statligt kreditinstitut
            som ska erbjuda sociala lån samt ta fram förslag till lagstiftning
            för att ett statligt kreditinstitut ska kunna erbjuda saneringslån.
            Det kräver en rimlig balans mellan betalningsskyldighet och betalningsbefrielse.
            Det är viktigt att det finns en möjlighet för överskuldsatta att
            i vissa fall kunna befrias från eller få en nedsättning av betalningsskyldigheten.
            I det delar jag Vänsterpartiets tankar.
          </note>
          <note>
            I dag måste skuldsatta personer vänta i fyra år innan de ens
            kan börja skuldsaneringen. Det är troligen en av orsakerna till
            att det blir flera evighetsgäldenärer. Om det blir möjligt att
            förkorta väntetiden finns det också möjlighet att undvika att
            folk hamnar i långvarig skuldsättning.
          </note>
          <note>
            Bland evighetsgäldenärerna finner vi också många företagare.
            De har inte den möjlighet som privatpersoner har att få skuldsanering.
            Det kan väl finnas en vits med att de får det eftersom det är
            där vi ser framtida anställningar, och det är viktigt att vi vågar
            starta och driva företag i Sverige.
          </note>
          <note>
            Regeringen bereder nu förslag för att man ska få samma slutresultat
            som Vänsterpartiet vill uppnå med sina saneringslån, nämligen
            att människor inte ska fastna i skuldberoende utan kunna ta sig
            vidare.
          </note>
          <note>
            Med sociala lån och garantier för saneringslån följer vissa gränsdragningsproblem,
            såväl för socialt bistånd som för kreditgivning och dessutom när
            det gäller rimliga villkor. Om man dessutom inför garantier för
            saneringslån är man inne på en väg som kan göra att krediter kan
            bli dyrare, då det i förväg är bestämt när och hur du ska få skuldsanering.
          </note>
          <note>
            I stället kan det kanske vara mycket enklare än vi tror genom
            att mycket tyder på att skuldsanering redan är tillämpbart med
            nuvarande regelsystem. Kronofogden talar om att 100 000 personer
            redan i dag skulle kunna få det bara de sökte.
          </note>
          <note>
            Fru talman! Konsumentkrediter är en vanlig orsak till överskuldsättning.
            Därför arbetar regeringen just nu på ett lagförslag för ny konsumentkreditlag,
            där även skärpta krav på sms-lån ingår. Här får vi nu en tydlig
            information om vad som gäller kreditgivning, och man får två veckor
            på sig att ångra sig.
          </note>
          <note>
            Vi i Alliansen är bekymrade över att antalet skuldsatta är så
            stort. Därför kommer det nu kraftfulla åtgärder från regeringen
            som också uppmanas från utskottets sida att noga följa utvecklingen.
          </note>
          <note>
            Fru talman! Jag yrkar bifall till finansutskottets förslag och
            avslag på samtliga motioner och reservationer.
          </note>
          <note type="speaker">
            Anf. 82 LENA OLSSON (v) replik:
          </note>
          <note>
            Fru talman! Jag får tacka Ann-Charlotte Hammar Johnsson lite
            för svaret. Men jag tycker att det gick lite väl fort när hon
            talade om just den reservation som jag yrkade bifall till, om
            sparbankerna.
          </note>
          <note>
            Är det, som det står i betänkandet, så att man följer det här
            och att man från majoritetens sida tycker att det är en viktig
            funktion? Finns det något intresse från er sida att studera egenkapitalbevis,
            att finansiera något slags startkapital när det gäller start av
            nya sparbanker och att göra en översyn av banklagstiftningen?
            Vi har många gånger konstaterat att det är svårt för alla små
            att hävda sig mot alla stora, den oligopolställning som affärsbankerna
            har.
          </note>
          <note>
            Jag skulle vilja höra om man tänker ge sig i kast med just egenkapitalbeviset
            och verkligen titta på det här. När jag förde debatt med ministern
            visste han inte vad det var, utan han ville ha vår motion. Det
            tyder ju på en viss okunskap. Jag tyckte i alla fall att det lät
            som om du sade att det var slöseri med skattebetalarnas pengar
            att gå in med uppstartslån. Det måste jag verkligen ställa i relation
            till all hjälp som affärsbankerna har fått.
          </note>
          <note type="speaker">
            Anf. 83 ANN-CHARLOTTE HAMMAR JOHNSSON (m) replik:
          </note>
          <note>
            Fru talman! Tack för frågan. Jag ska se om jag kan vara lite
            tydligare.
          </note>
          <note>
            Det är jättebra med sparbanker. De är en del av helheten när
            det gäller svenska banker. Man bör följa noggrant hur det går.
          </note>
          <note>
            Egenkapitalbevis och liknande ser lite olika ut i olika länder.
            De frågorna och vad man kan göra där får regeringen titta närmare
            på. I dagsläget är vi inte där. Man har sagt att man följer frågan.
            Vad ministern har svarat kan jag tyvärr inte säga, för jag har
            inte lyssnat på den debatten.
          </note>
          <note type="speaker">
            Anf. 84 LENA OLSSON (v) replik:
          </note>
          <note>
            Fru talman! Det är klart, Ann-Charlotte, att du inte kan veta
            det. Du var inte heller med vid den här debatten. Men jag ser
            ju att det fattas en massa kunskap. Man blandar samman lokala
            sparbanker med Swedbank. Man ser inte skillnaden. Vi har också
            varit med och anordnat ett seminarium om detta för att reda ut
            de missuppfattningar som finns.
          </note>
          <note>
            Om man vill följa frågan noga kan man gå in på riksdagens hemsida
            och se vad utredningen har kommit fram till. I Norge har sparbankerna
            varit slagkraftiga regionalt. Även vi som befinner oss ute i spenaten
            har också framtidsdrömmar. Men om servicen hela tiden rycks undan
            ges vi inte förutsättningar att klara framtiden.
          </note>
          <note>
            Ann-Charlotte sitter i majoriteten. Kommer ni på allvar att titta
            på dessa frågor? Det kan väl inte vara fel att ge bankkunder större
            valmöjligheter. Att sparbankerna är slagkraftiga och bra i Norge
            borde väl intressera majoriteten att ge en möjlighet för dem att
            etablera sig här.
          </note>
          <note type="speaker">
            Anf. 85 ANN-CHARLOTTE HAMMAR JOHNSSON (m) replik:
          </note>
          <note>
            Fru talman! Man kan sitta hemma i sitt hus och använda sig av
            en bank i USA. Dagens metoder gör att man kan arbeta på ett annat
            sätt. Man är inte beroende av att gå till en bank. Det är klart
            att det finns människor som vill kunna gå till sin bank, men det
            finns ingen som kan säga att man inte vet skillnaden mellan Swedbank
            och sparbanker.
          </note>
          <note>
            Vi anser inte att det är en god idé att använda statliga pengar
            för att starta banker, men bankerna är välkomna att starta bankverksamheter
            precis som du var inne på tidigare. Det är helt okej. De kan öka
            sina möjligheter, vilket de gör i det område jag bor i. Det sker
            inte med hjälp av statliga pengar utan de har utvecklat verksamheter
            och gjort ett bra jobb på egen hand. Det är så jag tycker att
            utvecklingen ska fungera i en marknadsekonomi.
          </note>
          <note>
            Överläggningen var härmed avslutad.
          </note>
          <note>
            13 § Mänskliga rättigheter i svensk utrikespolitik
          </note>
          <note>
            Föredrogs
          </note>
          <note type="speaker">
            Anf. 86 CARIN RUNESON (s):
          </note>
          <note>
            Fru talman! Så har vi då ännu ett betänkande om mänskliga rättigheter
            att debattera. Det är ett betänkande som behandlar ett antal motioner
            från den allmänna motionstiden höstarna 2007, 2008 och 2009. Motionerna
            tar upp mänskliga rättigheter, eller snarare avsaknaden av mänskliga
            rättigheter, i ett antal länder runt om i världen.
          </note>
          <note>
            Jag vill, fru talman, inledningsvis säga att vi socialdemokrater
            naturligtvis står bakom de sex reservationer som vi har lämnat
            tillsammans med Vänsterpartiet och Miljöpartiet, men jag vill
            yrka bifall till reservationerna som rör punkterna 3 och 17, alltså
            SRHR-frågor och Kina.
          </note>
          <note>
            Fru talman! En förutsättning för demokrati är att vi alla respekterar
            de mänskliga rättigheterna. Därför måste vi alltid stå upp för
            de mänskliga rättigheterna var än i världen de kränks. Vår röst
            ska vara lika skarp mot oförrätter oavsett om de begås av en stormakt,
            en diktatur, ett litet land eller av en annan aktör. Kampen och
            protesterna mot diskriminering på grund av kön, etnicitet, sexuell
            läggning, funktionshinder eller religion måste föras både nationellt
            och internationellt. Även de fackliga rättigheterna behöver stärkas
            på många håll i världen. Kvinnorna är i majoritet när det gäller
            jordens befolkning, och även om det är så har kvinnorna, och inte
            minst barnen, en mycket utsatt situation i många länder. Kvinnors
            rättigheter kränks ständigt.
          </note>
          <note>
            Omsorgen om och försvaret av de mänskliga rättigheterna är en
            mycket central del i den socialdemokratiska utrikespolitiken.
            Därför ser vi med oro på hur den borgerliga regeringen vid ett
            flertal tillfällen har marginaliserat frågan om just mänskliga
            rättigheter.
          </note>
          <note>
            Alltsedan FN:s allmänna förklaring av de mänskliga rättigheterna
            tillkom 1948 har rättigheterna slagits fast i ett stort antal
            internationella konventioner. Det handlar om bland annat ekonomiska,
            sociala, kulturella och förstås politiska rättigheter. Det handlar
            också om tortyr, rasdiskriminering, människohandel, diskriminering
            av hbt-personer och av kvinnor och om barnets rättigheter.
          </note>
          <note>
            Regimer som kränker de mänskliga rättigheterna försvarar sig
            ofta med att just deras länder har särskilda förhållanden som
            gör kränkningarna befogade eller med att mänskliga rättigheter
            inte får hindra utövandet av traditionella kulturella sedvänjor,
            till exempel beträffande kvinnors och flickors ställning, vilket
            vi socialdemokrater aldrig kan acceptera. Det kan aldrig nog upprepas
            att mänskliga rättigheter aldrig får inskränkas av vare sig stater
            eller andra aktörer.
          </note>
          <note>
            Fru talman! Dödsstraff, tortyr och misshandel utgör några av
            de mest motbjudande kränkningarna av de mänskliga rättigheterna.
            Kina stod ensamt för runt 70 procent av alla verkställda dödsdomar
            2008. Även om mycket går åt rätt håll i Kina och den ekonomiska
            utvecklingen är blomstrande är landet fortfarande en av världens
            mest hårdföra diktaturer. Situationen för mänskliga rättigheter
            är under all kritik. Detta kommer min kollega Ameer Sachet att
            tala mer om i sitt anförande.
          </note>
          <note>
            Dödsstraffet är alltid oacceptabelt, men vi vill särskilt rikta
            vår avsky mot de stater som avrättar barn, exempelvis Iran. Det
            måste, fru talman, vara en tydlig svensk hållning att fördöma
            detta. Där bör regeringen vara mycket tydlig.
          </note>
          <note>
            De mänskliga rättigheterna kränks också i det amerikanska fånglägret
            Guantánamo. För alla regeringar som säger sig sätta skyddet av
            de mänskliga rättigheterna högt på dagordningen borde det vara
            självklart att kräva lägrets omedelbara stängning. Att världens
            enda kvarvarande supermakt öppet och medvetet kränker de mänskliga
            rättigheterna har försvårat arbetet för de mänskliga rättigheterna
            i världen. Vi socialdemokrater beklagar att Sveriges utrikesminister
            inte i vare sig årets eller fjolårets utrikespolitiska deklaration
            med ett enda ord nämnde Guantánamo detta samtidigt som regeringen
            hävdar att Sverige ska vara en tydlig röst i världen för mänskliga
            rättigheter och att man höjer ambitionen på området. I konsekvens
            med det, fru talman, bör Sverige agera för att en stängning av
            Guantánamo kan ske under 2010.
          </note>
          <note>
            Vi socialdemokrater kände djup oro, fru talman, när statsminister
            Fredrik Reinfeldt uttalade att han som regeringschef inte tar
            upp enskilda fall av kränkningar i bilaterala samtal. Om detta
            hade blivit regeringens hållning hade det inneburit en förändring
            i svensk utrikespolitik som vi inte vill se. En av styrkorna i
            det svenska arbetet för mänskliga rättigheter har varit just att
            vi har kunnat kritisera såväl stater som gerillarörelser och kombinera
            det med ett genuint engagemang för den enskilde som drabbas.
          </note>
          <note>
            Fru talman! Vi anser att det är en regeringschefs skyldighet
            att synliggöra om svenska medborgare utomlands får sina mänskliga
            rättigheter kränkta. I Etiopien sitter oppositionsledaren Birtukan
            Mideksa, före detta domare och den första kvinnliga partiledaren
            i Etiopien, fängslad. Vi socialdemokrater kräver att hon friges
            och att den svenska regeringen tar initiativ för att stödja hennes
            sak.
          </note>
          <note>
            Än en gång, fru talman, finns det anledning att ta upp Dawit
            Isaaks helt oacceptabla situation. Alltsedan 2001 har han suttit
            fängslad i Eritrea utan rättegång och utan kontakt med omvärlden,
            vilket jag är övertygad om att vi alla fördömer.
          </note>
          <note>
            Det är inte bara viktigt utan alldeles nödvändigt att Sveriges
            regering ökar trycket i den tysta diplomatin samtidigt som man
            måste ta upp bristen på mänskliga rättigheter, inklusive inskränkningarna
            av yttrandefriheten, i alla bilaterala kontakter med företrädare
            för Eritrea likaväl som via multilaterala organisationer och kräva
            att alla politiska fångar släpps fria och ett omedelbart frisläppande
            av Dawit Isaak. Vi anser också att Sveriges regering bör utse
            en hög företrädare med erforderlig kompetens och erfarenhet som
            sänds till Eritrea för att sköta förhandlingarna på plats.
          </note>
          <note>
            Fru talman! Att prata om mänskliga rättigheter utan att gå in
            på kvinnors rättigheter är en omöjlighet med tanke på rådande
            förhållanden i en stor del av världens länder. Här finns det oerhört
            mycket övrigt att önska.
          </note>
          <note>
            Kampen mot mödradödligheten, en av de största tragedierna i vår
            tid, är ett område som bör lyftas fram. Millenniemålens delmål
            5 anger att just mödradödligheten ska och måste minskas. Men något
            avgörande har tyvärr inte skett på området, och målet kommer dess
            värre inte att uppnås till 2015.
          </note>
          <note>
            EU är i dag den största bidragsgivaren till utvecklingsländerna
            genom 64 procent av det internationella utvecklingsbiståndet.
            Men stödet till familjeplanering och basal hälsovård till kvinnor
            och mödrar har minskat med 7,8 procent, vilket inte är acceptabelt.
            En hög mödradödlighet får förstås också konsekvenser i form av
            ökad barnadödlighet.
          </note>
          <note>
            Mer än 530 000 kvinnor dör varje år av komplikationer i samband
            med graviditet och förlossning enligt uppgifter från RFSU, och
            så många som 8,7 miljoner kvinnor, en helt ofattbar siffra, får
            skador eller infektioner till följd av sin förlossning.
          </note>
          <note>
            Genom tillgång till preventivmedel, läkarvård, sexualundervisning
            och tillgång till säkra aborter skulle de flesta dödsfall kunna
            undvikas. Varje år utförs 19 miljoner osäkra aborter, vilket får
            till följd att 68 000 kvinnor årligen mister livet och ytterligare
            fem miljoner kvinnor behandlas på sjukhus för skador som de fått
            genom en osäker abort. Osäkra aborter tar 200 kvinnors liv varje
            dag. Det är helt osannolika siffror, men tyvärr är det sant.
          </note>
          <note>
            Kvinnors rätt att bestämma över sina egna kroppar, sexuell och
            reproduktiv hälsa och rättigheter, SRHR, är grundläggande. Bristen
            på de rättigheterna är förödande och helt oacceptabel.
          </note>
          <note>
            Fru talman! Abort är en rätt som vi tar för given i Sverige men
            som i många länder är helt förbjuden. Jag har haft möjlighet att
            resa i flera av länderna i Latinamerika där det överlag är mycket
            stränga abortlagar som råder. Vart jag än har kommit, vilka organisationer,
            enskilda politiker, både kvinnor och män, eller partigrupper som
            jag har träffat tar man upp abortfrågan och vädjar om hjälp att
            påverka de konservativa krafter som styr i den här frågan. Det
            gäller inte minst den katolska kyrkan, som är en stark maktfaktor
            i flera länder i Latinamerika.
          </note>
          <note>
            I Nicaragua har man i dag världens strängaste eller snarare mest
            inhumana abortlagstiftning. Lagen tillåter inte ens abort om kvinnans
            liv är i fara eller om en ung flicka blivit gravid efter sexuella
            övergrepp, vilket tyvärr inte är ovanligt. Om en abort ändå genomförs
            riskerar både kvinnan och läkaren som utför aborten två respektive
            tre års fängelse. Det är helt oacceptabelt och leder dessutom
            till att ett stort antal illegala, osäkra aborter genomförs, ofta
            med tragisk utgång.
          </note>
          <note>
            Med tanke på den rådande situationen i Nicaragua tycker vi socialdemokrater
            att Sverige bör fortsätta sitt engagemang för utvecklingen i landet
            inte minst vad gäller kvinnornas situation. Över huvud taget bör
            Sverige bredda, fördjupa och förstärka samarbetet med Latinamerika
            och även utöka den diplomatiska närvaron.
          </note>
          <note>
            Avslutningsvis, fru talman, vill jag understryka vikten av att
            Sverige visar solidaritet med dem som lever under förtryck. Hbt-personers
            rättigheter i likhet med kvinnors och barns rättigheter måste
            ha en självklar plats på vår utrikespolitiska dagordning.
          </note>
          <note>
            Sverige behöver en regering och en utrikesminister som tillsammans
            med allt annat viktigt också prioriterar möten med kvinnor och
            sätter kvinnors och barns rättigheter på den diplomatiska och
            politiska dagordningen både i Sverige och vid utlandsbesök.
          </note>
          <note>
            Fru talman! Vi får aldrig svika när det gäller de mänskliga rättigheterna!
          </note>
          <note type="speaker">
            Anf. 87 HANS LINDE (v):
          </note>
          <note>
            Fru talman! Vi har att debattera utrikesutskottets betänkande
            Mänskliga rättigheter i svensk utrikespolitik .
          </note>
          <note>
            De mänskliga rättigheterna bär på en stor inneboende sprängkraft.
            Att säga att alla människor är lika mycket värda och att de mänskliga
            rättigheterna är individuella, odelbara och ömsesidigt samverkande
            är tyvärr i vår värld fortfarande i högsta grad något revolutionärt,
            om man nu menar allvar med retoriken. Vi behöver inte söka oss
            till fjärran länder och diktaturer som Nordkorea, Burma eller
            Saudiarabien för att hitta brott mot de mänskliga rättigheterna
            såsom de uttrycks i FN:s deklaration. De begås så mycket närmare
            oss än så.
          </note>
          <note>
            I artikel 23:1 sägs att var och en har rätt till arbete, fritt
            val av sysselsättning, rättvisa och tillfredsställande arbetsförhållanden
            samt till skydd mot arbetslöshet. Säg det till de 25 000 lärare,
            undersköterskor och fritidspedagoger som har förlorat jobbet i
            den svenska välfärden under den borgerliga regeringen.
          </note>
          <note>
            Har någon informerat FRA och Sten Tolgfors om artikel 12 som
            förbjuder godtyckliga ingripanden i fråga om privatliv, familj,
            hem eller korrespondens?
          </note>
          <note>
            Inte verkar migrationsministern ha några som helst betänkligheter
            när han i EU säger ja till allt högre murar för att förhindra
            flyktingar att över huvud taget ta sig in i unionen trots att
            artikel 14 i FN:s deklaration tydligt säger att var och en har
            rätt att i andra länder söka och åtnjuta asyl.
          </note>
          <note>
            I artikel 10 står det att envar är under full likställighet berättigad
            till rättvis och offentlig rannsakning inför oavhängig och opartisk
            domstol vid fastställandet av såväl hans rättigheter och skyldigheter
            som varje anklagelse mot honom för brott. Trots detta valde den
            borgerliga regeringen så sent som i måndags att i EU säga ja till
            att terrorlista en svensk medborgare utan att denna person fått
            möjlighet att pröva sitt fall i en opartisk domstol.
          </note>
          <note>
            Låt oss konstatera att om FN:s allmänna deklaration om de mänskliga
            rättigheterna i alla delar hade respekterats hade världen, inklusive
            vårt eget land, sett väldigt annorlunda ut. Hade Sverige på riktigt
            varit en tydlig röst för de mänskliga rättigheterna, såsom man
            säger i betänkandet att vi ska vara, hade vår utrikespolitik sett
            väldigt annorlunda ut.
          </note>
          <note>
            Fru talman! FN:s deklaration om de mänskliga rättigheterna omfattar
            såväl politiska och medborgerliga rättigheter som ekonomiska,
            sociala och kulturella rättigheter. Att kunna bilda en fackförening
            och att ge ut en tidning är en mänsklig rättighet såväl som att
            ha ett arbete och att kunna skicka sina barn till en gratis skola.
            Mellan dessa rättigheter görs ingen åtskillnad eller värdering,
            i stället säger man att de är odelbara och ömsesidigt samverkande.
            Man insåg när man skrev FN:s deklaration om de mänskliga rättigheterna
            att om människor ska kunna utnyttja sin yttrande- eller mötesfrihet
            så behöver de mat i magen och ett tak över sina huvuden. På samma
            sätt insåg man att rätten att organisera sig fackligt och att
            kunna arrangera en demonstration är en förutsättning för att världens
            maktlösa och fattiga ska kunna kräva rätten till utbildning och
            arbete.
          </note>
          <note>
            Inskränkningar i de politiska rättigheterna kan därför aldrig
            ursäktas med hänvisning till framsteg på sociala områden. På samma
            sätt kan vi inte heller blunda när människor förvägras utbildning,
            tak över huvudet eller mat i sina magar med hänvisning till att
            de har den formella rätten att rösta eller uttrycka sin åsikt.
          </note>
          <note>
            I sammanhanget måste vi också understryka att de mänskliga rättigheterna
            också är kvinnors rättigheter. Varje år dör 560 000 kvinnor i
            samband med en graviditet. Varje dag, och även denna dag medan
            vi står här i kammaren, dör 200 kvinnor i samband med en illegal
            abort.
          </note>
          <note>
            Demokrati och utveckling kommer inte att kunna vara möjligt så
            länge som kvinnor runt om på jorden förvägras rätten till mödravård,
            sexualupplysning, abort och preventivmedel. Men under Carl Bildts
            ledning på Utrikesdepartementet har svensk utrikespolitik förvandlats
            till en politik av män, om män och för män. För oss tre rödgröna
            partier är däremot rätten till sin egen kropp och rätten att kunna
            uttrycka sin sexualitet en grundläggande mänsklig rättighet. Därför
            vill jag yrka bifall till reservation 3.
          </note>
          <note>
            I den borgerliga majoritetens betänkande har de ekonomiska, sociala
            och kulturella rättigheterna förpassats till pliktskyldiga bisatser
            för att i bästa fall betraktas som andra rangens rättigheter.
            Man kan inte på detta sätt plocka delar av FN:s deklaration om
            de mänskliga rättigheterna, använda de mänskliga rättigheter som
            ett smörgåsbord, och tro att man ska hitta helhetslösningar.
          </note>
          <note>
            Med en sådan utgångspunkt som den borgerliga majoriteten har
            valt är risken överhängande att politiska rättigheter som yttrandefrihet,
            mötesfrihet och organisationsfrihet i realiteten förminskas till
            att bara vara rättigheter för världens välbeställda och mäktiga.
          </note>
          <note>
            För oss vänsterpartister är det ett synsätt som vi aldrig kan
            ställa oss bakom. Vi anser att Sverige framöver i alla strategier
            som rör mänskliga rättigheter måste utgå från ett brett perspektiv,
            det perspektiv som finns i FN:s deklaration om de mänskliga rättigheterna,
            och vi anser att Sverige måste ställa sig bakom tilläggsprotokollet
            till konventionen om de ekonomiska, kulturella och sociala rättigheterna.
            Därför vill jag yrka bifall till reservation 1.
          </note>
          <note>
            Fru talman! Sprängkraften i de mänskliga rättigheterna blir också
            tydlig om vi ser på enskilda exempel och enskilda länder. Det
            är nämligen långt ifrån vid alla kränkningar och inskränkningar
            av de mänskliga rättigheterna som Sveriges så kallade tydliga
            röst för de mänskliga rättigheterna hörs. Efter snart fyra år
            med Carl Bildt som utrikesminister har det blivit uppenbart att
            den borgerliga regeringen har olika måttstockar och ibland inga
            måttstockar alls för de mänskliga rättigheterna beroende på var,
            av vem och med vilka motiv de kränks. I dagens betänkande finns
            just några sådana konkreta exempel på den borgerliga regeringens
            dubbla måttstockar för de mänskliga rättigheterna.
          </note>
          <note>
            I Etiopien styr Meles Zenawi sen 1991. Det är en regim som hållit
            sig kvar vid makten tack vare valfusk samt omfattande och grova
            brott mot de mänskliga rättigheterna. Oppositionella sitter fängslade,
            och man utsätter oromofolket och befolkningen i landets östra
            delar, i Ogadenprovinsen, för systematiska övergrepp. Nästa månad
            går Etiopien till val, men ingen av oss ska ha förhoppningar om
            att det blir ett fritt och rättvist val.
          </note>
          <note>
            Trots de omfattande brotten mot de mänskliga rättigheterna ger
            USA i dag Etiopien militärt bistånd. Storbritannien ger Etiopien
            budgetbistånd. Kina har dramatiskt ökat sina investeringar i landet,
            och från svenska UD är det tyst, oerhört tyst, om de grova övergreppen.
          </note>
          <note>
            I betänkandet beskriver man hur International Crisis Group, Internationella
            journalistfederation och Human Rights Watch skarpt har kritiserat
            Etiopien för brotten mot de mänskliga rättigheterna, men dessa
            organisationer har också kritiserat EU och därmed också Sverige
            för vår tystnad. Trots det har den borgerliga majoriteten i sitt
            svar i betänkandet inte i någon del pekat på behovet att förändra
            Sveriges utrikespolitik mot Etiopien. Man har inte på något sätt
            visat på behovet av att Sverige höjer rösten när det gäller de
            mänskliga rättigheterna i Etiopien.
          </note>
          <note>
            Det andra exemplet som jag skulle vilja lyfta fram som ett tydligt
            exempel på att den borgerliga regeringen har dubbla måttstockar
            för de mänskliga rättigheterna är Honduras. I juni förra året
            avsattes den demokratiskt valda presidenten Manuel Zelaya i en
            kupp. Det var kanske det största demokratiska bakslaget i Latinamerika
            på många år, ja, kanske på flera decennier. Kuppen väcker minnen
            från en tid då militärdiktaturer styrde i Latinamerika och påminner
            oss om att de demokratiska framsteg vi kunnat se i Latinamerika
            de senaste åren inte kan tas för givna. Man skulle kunna tro att
            valet mellan demokrati och kupper skulle vara givet, men så har
            tyvärr inte varit fallet. Det dåvarande svenska ordförandeskapet
            i EU, som var ansvarigt för att föra EU:s talan under tiden för
            militärkuppen i Honduras, förhöll sig passivt. När kuppregeringen
            arrangerade ett så kallat val i strid mot internationella avtal
            och som blev skarpt kritiserat av bland annat den latinamerikanska
            samarbetsorganisationen OAS, då valde Bildt att välkomna valet.
          </note>
          <note>
            De omfattande brotten mot de mänskliga rättigheterna i Honduras
            har även i detta fall mötts med tystnad på svenska Utrikesdepartementet.
            Amnesty International talar om så många som 4 000 godtyckliga
            arresteringar av politiska motståndare till regimen. Man talar
            om sexuella övergrepp, militärt övervåld och rättsövergrepp. Ett
            flertal politiska mord och så kallade försvinnanden har kunnat
            bevisas. Bland annat räknar vi med att minst 19 hbt-personer mördades
            under de sex första månaderna efter kuppen. Det var alltså 19
            homosexuella, bisexuella eller transpersoner som kallblodigt mördades
            i Honduras under förra året utan att vi såg så mycket som ett
            kommatecken av kritik från den borgerliga regeringen.
          </note>
          <note>
            Två av regeringspartierna, Centerpartiet och Folkpartiet, har
            tagit de dubbla måttstockarna till en ny, högre nivå i fallet
            Honduras när man i oktober förra året utsåg kuppledaren Roberto
            Michelleti till vice ordförande i Liberala internationalen, där
            båda partierna är medlemmar, vid ett möte där även nuvarande EU-ministern
            Birgitta Ohlsson deltog.
          </note>
          <note>
            Det är uppenbart att så länge brotten begås av USA eller deras
            allierade, till exempel Etiopien eller Honduras höger, möts de
            av tystnad, ursäkter och bortförklaringar från den borgerliga
            regeringen. Men när brotten begås av USA:s fiender och kritiker
            används brotten för att försvara folkrättsbrott, ockupation och
            isolering.
          </note>
          <note>
            Jag vill avslutningsvis säga att respekten för de mänskliga rättigheterna
            alltid måste gå före eventuell lojalitet eller sympati med ett
            visst land eller ett visst politiskt parti. De måste väga tyngre
            än våra svenska ekonomiska och säkerhetspolitiska intressen. För
            om vi väljer att kompromissa med de mänskliga rättigheterna i
            ett land kommer vi att förlora vi trovärdigheten att prata om
            mänskliga rättigheter i något land över huvud taget.
          </note>
          <note type="speaker">
            Anf. 88 BODIL CEBALLOS (mp):
          </note>
          <note>
            Fru talman! I går på Rapport tog man upp en fråga som också finns
            med i dagens betänkande, nämligen företagens ansvar för mänskliga
            rättigheter. Det handlade om Systembolagets affärer med vingården
            Robinson Winery, som betalar sina anställda mellan 53 och 58 kronor
            per dag förutom den bostad som enligt avtal ska ingå i lönen.
            Men att bostäderna skulle vara i det urusla skick de var kan knappast
            ha varit tanken.
          </note>
          <note>
            Att sydafrikanska myndigheter och arbetsgivare inte bryr sig
            nämnvärt innebär inte att vi som konsumenter ska låta bli att
            göra det. Svenska konsumenter har tidigare deltagit aktivt i att
            få slut på apartheidtidens råa diskriminering av majoritetsbefolkningen
            genom att bojkotta sydafrikanska varor. Vi konsumenter kan göra
            skillnad, och vi vet det.
          </note>
          <note>
            Däremot borde det inte vara så att det är vi konsumenter som
            ska göra jobbet. Det borde ha varit gjort redan. Systembolaget
            skulle redan när man började handla av Robinson Winery ha kollat
            upp hur företaget sköter sig när det gäller arbetstagarnas rättigheter
            och förhållanden och också när det gäller om man följer de miljöregler
            som finns. Det är inte utan att det är lätt att sätta vinet i
            vrångstrupen om man får veta att de som skördar druvorna tvingas
            leva under vidriga förhållanden eller utsätts för gifter vid besprutning
            med mera. Det är också lätt att sätta vinet i vrångstrupen när
            man får veta vilka bekämpningsmedel som eventuellt har använts
            och som skulle ha varit förbjudna här i Sverige av både miljöskäl
            och hälsoskäl.
          </note>
          <note>
            Systembolaget gjorde det rätta efter att Sveriges Television
            hade uppmärksammat dem på problemet. Man kontaktade Robinson Winery.
            Men varför kollades de inte upp redan innan man började handla
            med dem?
          </note>
          <note>
            Fru talman! Svenska företag som köper varor i andra länder har
            naturligtvis ett ansvar för vad de gör och eventuellt ställer
            till med när de handlar. Ett ännu större ansvar har de svenska
            företag som etablerar sig i andra länder. Att lämna EU-området
            med en miljöstörande verksamhet för att miljölagstiftningen där
            är mindre strikt och det därmed är möjligt att producera billigare
            är inte acceptabelt när det samtidigt leder till ökade utsläpp
            och ökad miljöförstöring. Inte heller är det acceptabelt att flytta
            produktion till ett annat land för att producera billigare om
            det samtidigt innebär att arbetstagarnas rättigheter kränks.
          </note>
          <note>
            Det är heller inte acceptabelt om den verksamhet som ska bedrivas
            i det nya landet faktiskt inte leder till större välstånd för
            den inhemska befolkningen utan ibland till och med till ökad fattigdom.
            Vi har sett många exempel på grupper av människor som har fått
            lämna sina odlingsmarker för att lämna plats åt utländska företag
            som producerar för export till sina hemländer.
          </note>
          <note>
            Stora Enso är till exempel en av de allra största markägarna
            i Uruguay. Det innebär ett väldigt stort ansvar. Man kan fråga
            sig om det är ansvarsfullt med storskaliga eukalyptusodlingar
            till pappersbruken när vi vet att man får två, högst tre, skördar
            och att växtperioden är på cirka sju år innan träden skördas,
            och vi vet att jorden utarmas. Vilken hänsyn tas till befolkningen?
            Kränker man deras rättigheter? Görs det någon konsekvensbedömning
            av hur de sociala förhållandena påverkas? Papperet är det vi som
            konsumerar i slutänden.
          </note>
          <note>
            Fru talman! Det är inte så att jag på något vis har hört att
            Stora Enso missköter sig, utan min fråga är mer av generell karaktär.
          </note>
          <note>
            Här i Sverige talar vår handelsminister sig varm för corporate
            social responsibility, ett frivilligt åtagande att respektera
            mänskliga och sociala rättigheter. Och det är bra att det finns,
            men det är inte tillräckligt. Det behövs ett bindande regelverk,
            helst på global nivå, för att säkerställa att alla länders företag
            respekterar både människor och miljö.
          </note>
          <note>
            Fru talman! Det finns en bransch som omtalats under de senaste
            åren, och det är resebranschen. För några år sedan kom en rapport
            som visade att charterbolagen anlitade hotellkedjor där det förekom
            både barnsexturism och/eller exploatering av bland annat burmesiska
            gästarbetare som arbetade under vidriga arbetsförhållanden. Och
            för resebolagen är det naturligtvis inte positiv reklam att bli
            omskrivna för bristande respekt för mänskliga rättigheter, men
            det ledde också till en större uppmärksamhet från både konsumenter
            och producenter. Många resenärer väljer bort att bo där de vet
            att de som byggt hotellet utnyttjats av arbetsgivaren eller där
            barnsexturism förekommer.
          </note>
          <note>
            För att återgå till gårdagens Rapport -sändning fick vi också
            veta att nu ska även Kina sälla sig till skaran av badparadis
            med till exempel taxfreeförsäljning både till utlänningar och
            till kineser. Och jag har ingenting alls emot att Kina ger sig
            in på badparadismarknaden, tvärtom. Det jag däremot har väldigt
            mycket emot är att Kina är det land i hela världen som verkställer
            allra flest dödsstraff varje år. Ingen vet hur många det är, men
            det rör sig om ett tusental eller fler.
          </note>
          <note>
            När det gäller Kinas brott mot de mänskliga rättigheterna och
            dödsstraffen är det märkligt tyst i världen. Ingen vill stöta
            sig. Kina är i dag en av världens stora aktörer. De investerar
            som aldrig förr i både fattiga och rika länder. Afrika dammsugs
            på resurser, och många afrikanska länder är faktiskt nöjda och
            glada för att kineserna bygger vägar etcetera. De gör det dessutom
            utan att ställa ständiga krav på mänskliga rättigheter, som vi
            traditionella givare gör. I och för sig ger det då inga arbetstillfällen
            till lokalbefolkningen eftersom de tar med egen arbetskraft, men
            ingen protesterar över dåliga arbetsförhållanden för de kinesiska
            arbetstagarna när de arbetar i andra länder. Men det gör vi i
            Sverige. Vi ställer krav på både miljö och arbetsförhållanden,
            och det borde fler göra. Ett svenskt exempel är Dragon Gate i
            Älvkarleby, som fick byta ut sina bambuställningar mot byggställningar
            som är godkända i Sverige och som anmäldes för miljöbrott när
            de eldade bildäck och annat bråte på gårdsplanen. Det som är självklarheter
            för oss är inte självklart överallt. Och inte lämnade Dragon Gates
            ägare Sverige för att vi ställde krav på både arbetsmiljö och
            miljö. Nu är bygget snart klart.
          </note>
          <note>
            Fru talman! I dagsläget är det så att alla länder vill att Kina
            ska investera i just deras land. Alla vill ha tillgång till denna
            jättestora marknad, och Sverige är inget undantag. Ministrar,
            riksdagsledamöter, handelsdelegationer, kommunstyrelser etcetera,
            alla vallfärdar vi till Kina för att Sverigefrämja. Frågan om
            mänskliga rättigheter tas upp från politikerhåll förstås, ibland
            för att vi vill det men ibland också för att det förväntas av
            oss från hemmaopinionen. Om övriga aktörer lyfter frågan eller
            ens funderar över saken är mer höljt i dunkel.
          </note>
          <note>
            Vad tycker då vi konsumenter? Tycker vi att det är okej att åka
            på chartersemester i ett land där de avrättar cirka tre personer
            om dagen? Tycker vi att det är okej att så många fängslas på grund
            av sina åsikter? Tycker vi att det är okej att journalister inte
            får skriva fritt? Tycker vi att det är okej med en regim som skjuter
            studenter som protesterar? Jag tror inte att vi tycker det. Och
            kanske är det till och med en konsumentbojkott som kommer att
            kunna sätta press på Kina i slutänden. Halvhjärtade påtryckningar
            från politikerhåll har inte lyckats. OS i Peking blev aldrig det
            gyllene tillfälle då alla förväntade sig att Kina skulle tvingas
            att upphöra med sina brott mot de mänskliga rättigheterna i hemlandet.
            Vad kan få de kinesiska makthavarna att respektera de egna medborgarna?
            Det måste förstås vara en blandning av påtryckningar: politiska,
            från konsumenter och sedan den interna förstås. Mer kan vi alla
            göra, också regeringen.
          </note>
          <note>
            Fru talman! Jag har vid många tillfällen här tidigare talat om
            vikten av att underteckna tilläggsprotokollet till de ekonomiska,
            sociala och kulturella rättigheterna, så jag upprepar inte det
            här i dag. Dessutom har Hans Linde redan tagit upp frågan här
            tidigare. Och allt som jag och Miljöpartiet har sagt tidigare
            i den frågan finns samlat i riksdagens protokoll, så den som vill
            läsa mer om vad Miljöpartiet tycker om de ekonomiska, sociala
            och kulturella rättigheterna kan hitta det både i motioner och
            i anföranden här i kammaren. I dag nöjer jag mig därför med att
            yrka bifall till reservationerna 2 och 14.
          </note>
          <note type="speaker">
            Anf. 89 MATS SANDER (m):
          </note>
          <note>
            Fru talman! Vi debatterar nu utrikesutskottets betänkande UU15
            om mänskliga rättigheter i svensk utrikespolitik.
          </note>
          <note>
            När jag i morse skulle sätta på mig kläder för att se hyfsat
            representativ ut här i debatten kom jag till valet av slips. Jag
            stod framför min garderob och tittade in där. Det är mängder av
            slipsar därinne. Det har växt dramatiskt de senaste åren, och
            det var inget lätt val i dag. Men när jag tänkte på vad vi skulle
            prata om föll det sig lite lättare. Vi ska prata om människor.
            Vi ska prata om hur människor behandlar varandra, och vi ska prata
            om hur illa människor behandlar varandra. Vi ska prata om vad
            vi i Sverige gör och hur vi gör för att vara med och skapa en
            bättre värld. Mina blickar föll på en slips med barn på, slipsen
            som jag köpte på Unicef i New York när jag var FN-delegat. Den
            är röd som det blod som rinner ur alldeles för många människor
            varje dag. De små olikfärgade prickarna är barn som håller varandra
            i hand. För mig är den en symbol för ömsesidig respekt mellan
            människor.
          </note>
          <note>
            Fru talman! Jag vill inleda med att yrka bifall till utskottets
            förslag till riksdagsbeslut och avslag på reservationerna.
          </note>
          <note>
            Betänkandet handlar om ett stort antal motioner som lämnats under
            de allmänna motionsperioderna 2007, 2008 och 2009. De utgör alltså
            ingen fullödig behandling av ämnet mänskliga rättigheter ur ett
            globalt perspektiv utan är styrda av motionärernas viljeinriktningar.
            Och det är inte första gången den här mandatperioden som vi debatterar
            mänskliga rättigheter, men det kanske är den sista.
          </note>
          <note>
            Våren 2008 behandlade vi en regeringsskrivelse om mänskliga rättigheter
            i svensk utrikespolitik och ett stort antal följdmotioner. Våren
            2009 behandlade vi kvinnors rättigheter, barns rättigheter, diskriminering
            och förföljelse på grund av sexuell läggning och könsidentitet
            respektive rättigheter för och diskriminering av personer som
            tillhör nationella, etniska, språkliga eller religiösa minoriteter.
          </note>
          <note>
            Frågor om mänskliga rättigheter togs upp våren 2009 i betänkandet
            Frihet från förtryck Sveriges demokratibistånd . Och i det nu
            aktuella betänkandet behandlar utskottet motionsförslag rörande
            mål och inriktning för den svenska politiken för mänskliga rättigheter
            samt mänskliga rättigheter i ett antal länder. Länderna är Demokratiska
            republiken Kongo, Eritrea, Etiopien, Senegal, Bolivia, Honduras,
            Nicaragua, USA, Kina och Thailand.
          </note>
          <note>
            Fru talman! Respekten för människors lika värde är viktig för
            oss alla, och bristen på respekt för de mänskliga rättigheterna
            upprör oss. I världen finns det alldeles för många som har det
            svårt. Det handlar om rätten att uttrycka vad man vill, rätten
            att ha vilken sexualitet man vill, rätten till abort, rätten till
            sin egen kropp, rätten att slippa få sitt kön stympat, rätten
            att slippa kränkas, misshandlas, torteras, våldtas och dödas.
            Många människor på vår jord lever i ett komplett helvete, och
            exemplen på det är alldeles för många.
          </note>
          <note>
            Arbetet med att främja demokrati och mänskliga rättigheter präglar
            svensk utrikespolitik. Vi agerar genom vår union, EU, men även
            bilateralt mellan länder och multilateralt, bland annat genom
            FN. Målet är att de mänskliga rättigheterna ska genomföras och
            efterlevas fullt ut av alla och överallt. Det återger våra förhoppningar
            om en värld där människor kan leva fria utan fruktan.
          </note>
          <note>
            För över 60 år sedan antog FN:s generalförsamling den allmänna
            förklaringen om de mänskliga rättigheterna. Förklaringen innebar
            en gemensam värdegrund för synen på människan. Som medlem i FN
            har Sverige enligt FN-stadgan både rätt och förpliktelse att vidta
            åtgärder i samarbete med organisationen för att främja respekt
            för mänskliga rättigheter och grundläggande rättigheter för alla
            utan åtskillnad på grund av ras, kön, språk, religion, land, kultur
            eller situation. Ingen regering kan hävda tradition, kultur eller
            religion som skäl för att kränka de mänskliga rättigheterna.
          </note>
          <note>
            Dessa principer slogs fast vid världskonferensen 1993 och bekräftades
            vid FN:s världstoppmöte 2005.
          </note>
          <note>
            Fru talman! Sverige är ett litet land i världen, men vi har en
            stark röst och kan göra skillnad i praktisk handling, speciellt
            för dem som inte har någon röst alls.
          </note>
          <note type="speaker">
            Anf. 90 CARIN RUNESON (s) replik:
          </note>
          <note>
            Fru talman! Du talar fint om respekten för andra människor, Mats
            Sander, och också om hur viktigt det är att framför allt kvinnor
            har rätt till sin egen kropp SRHR-frågorna, fri abort och så vidare.
          </note>
          <note>
            Jag talade tidigare om Nicaragua. Jag har några frågor om Nicaragua,
            som i och för sig också kan gälla andra länder. Nicaragua är ett
            av de länder som Sverige lämnar i samband med landkoncentrationen
            av utvecklingsbiståndet. När man ser utvecklingen i Nicaragua
            med ökad mödradödlighet och absolut abortförbud kan man minst
            sagt bli oroad. Många tonårsflickor tvingas föda barn och så vidare.
          </note>
          <note>
            Ni har från regeringens sida sagt att det är angeläget att andra
            länder finns kvar i de länder som Sverige lämnar och att man gör
            detta för att EU ska samarbeta bättre när det gäller landkoncentrationen.
          </note>
          <note>
            Hur arbetar ni, Mats Sander, så att inte andra länder gör som
            Sverige och den borgerliga regeringen och lämnar Nicaragua? Hur
            säkerställer ni att enskilda organisationer kan fortsätta jobba
            med de problem som finns för en stor del av befolkningen? Man
            ser i dag tydliga bevis på att man från politiskt håll i Nicaragua
            motarbetar de civila organisationerna.
          </note>
          <note>
            Jag är intresserad, Mats Sander, av att höra hur den borgerliga
            regeringen jobbar med dessa frågor.
          </note>
          <note type="speaker">
            Anf. 91 MATS SANDER (m) replik:
          </note>
          <note>
            Fru talman! Carin Runeson ställde en fråga om Nicaragua och kvinnorna
            där. Hon ställde också en fråga om regeringens och riksdagens
            beslut att reformera utvecklingssamarbetet som bland annat inbegriper
            en fokusering där vi går från 70 till 33 samarbetsländer. Nicaragua
            är ett av de länder som är föremål för utfasning.
          </note>
          <note>
            Detta är ett led i att genomföra Parisdeklarationen, att harmonisera
            och anpassa den här givargruppen för bistånd till Nicaragua. Det
            har lett till en samordning mellan givare, och det ska främja
            uthålliga resultat av biståndsinsatsen.
          </note>
          <note>
            Efter utfasningen av det svenska bilaterala biståndet till Nicaragua
            finns det fortsatta möjligheter för svenska enskilda organisationer
            att ansöka hos Sida om medel för insatser för att stärka kvinnors
            rättigheter och för SRHR-frågor.
          </note>
          <note>
            Sverige verkar för ett associeringsavtal mellan EU och Centralamerika,
            och det inkluderar Nicaragua. Det är ett avtal som bygger på politisk
            dialog, utvecklingssamarbete och frihandel.
          </note>
          <note type="speaker">
            Anf. 92 CARIN RUNESON (s) replik:
          </note>
          <note>
            Fru talman! Det där låter bra, Mats Sander, men jag har haft
            kontakt med en del organisationer, bland annat Svalorna, som är
            mycket oroade över hur de ska kunna fortsätta sitt jobb med att
            hjälpa kvinnorna, barnen och befolkningen över huvud taget. De
            får nämligen inte medel i den omfattning de behöver. Det blir
            också svårare att planera på lite längre sikt. Ska man uppnå ett
            bra resultat och kunna genomföra ett målmedvetet arbete måste
            man kunna planera.
          </note>
          <note>
            Fru talman! Mats Sander sade tidigare att man agerar genom Europeiska
            unionen. Hur detaljerade är ni i diskussionerna och samarbetet?
            Hur diskuterar ni när det gäller Nicaragua? Vad kommer biståndsministern
            med för budskap till EU när det gäller enskilda länder?
          </note>
          <note type="speaker">
            Anf. 93 MATS SANDER (m) replik:
          </note>
          <note>
            Fru talman! När det gäller Nicaragua upprepar jag mitt tidigare
            svar. Vi har antagit Parisdeklarationen tillsammans med våra samarbetsländer
            inom Europeiska unionen och harmoniserar och anpassar på det sättet
            biståndet till Nicaragua. Det är en samordning som regeringen
            har valt att följa och som riksdagen har godkänt. Samordningen
            mellan givarna ska främja ett uthålligt resultat av givarinsatserna.
            Några länder fokuserar på Nicaragua, andra fokuserar på andra
            länder. Att Sverige går från 70 till 33 samarbetsländer är ett
            tydligt tecken på det. I stället för att dutta över hela världen
            sätter vi stort fokus på ett mindre antal länder.
          </note>
          <note type="speaker">
            Anf. 94 HANS LINDE (v) replik:
          </note>
          <note>
            Fru talman! Mats Sander inledde sitt anförande med att tala om
            sin slips. Jag får väl inledningsvis säga att han valde en snygg
            färg på slipsen eftersom den är röd.
          </note>
          <note>
            För mig som Vänsterpartist är den riktigt stora utmaningen när
            det gäller mänskliga rättigheter, läget i världen och svensk utrikespolitik
            att vi måste stärka kvinnors mänskliga rättigheter. För ett par
            år sedan var jag med RFSU i Tanzania och besökte bland annat en
            förlossningsklinik och en ungdomsmottagning. Vi fick se framgångsrika
            projekt som finansierades med bistånd och med den tanzaniska regeringens
            medel, men vi fick också höra fruktansvärda historier om hur kvinnor
            förblödde i byarna under sin graviditet på grund av att det saknades
            barnmorskor och läkare. Vi hörde historier om hur kvinnor och
            unga flickor dog efter att ha genomfört en illegal abort genom
            att föra upp en galge i sitt underliv.
          </note>
          <note>
            Det man underströk när vi träffade människor runt om i Tanzania
            var att detta inte bara var en jämställdhetsfråga utan också en
            grundläggande fråga om utveckling för Tanzania. Man frågade sig:
            Hur ska vi tanzanier få till stånd en ekonomisk utveckling så
            länge våra unga kvinnor förblöder i byarna och på våra bakgator?
          </note>
          <note>
            Tyvärr kan man konstatera efter fyra år med den borgerliga regeringen
            att detta har varit en vit fläck i er utrikespolitik. Mycket kan
            sägas om Carl Bildt, men någon förkämpe för aborträtten har han
            knappast varit. Det har inte bara gällt retoriken utan även politiken.
            Ni har skurit ned på stödet till UNFPA, FN:s familjeplaneringsprogram.
            Ni har skurit ned på stödet till Unifem och IPPF. På den stora
            översynskonferensen om Kairodeklarationen i Addis Abeba i oktober
            valde man att inte delta, och till konferensen Women Deliver om
            mödradödlighet har Gunilla Carlsson valt att lämna återbud.
          </note>
          <note>
            Varför väljer ni så tydligt att ignorera kvinnors mänskliga rättigheter?
          </note>
          <note type="speaker">
            Anf. 95 MATS SANDER (m) replik:
          </note>
          <note>
            Fru talman! Hans Linde har gjort besök ute i världen, och det
            är hedervärt. Han har fått höra många historier om fruktansvärda
            händelser som rör människor djupt.
          </note>
          <note>
            Jag har inte riktigt samma uppfattning som Hans Linde, och det
            överraskar väl ingen. Regeringen arbetar hårt inom utrikespolitiken
            för att främja SRHR-frågor och MR-frågor för kvinnor. Man stöder
            insatser som syftar till att göra aborter fria, säkra och lagliga.
            Sverige är ett av de länder som är ledande internationellt när
            det gäller att lyfta fram frågor om sexuell reproduktiv hälsa
            och rättigheter. Det är något som inte stannar här och nu utan
            något man fortsätter med i samarbetet med EU, FN och överallt
            där Sverige finns med. Det genomsyrar vår utrikespolitik.
          </note>
          <note>
            Hans Linde lyfte upp frågan om internationella organisationer
            som regeringen har valt att ställa krav på och att man är tydlig
            med hur man agerar när man inte får igenom sina krav då får ekonomin
            tala. Om man ställer krav och inte får återbetalning på sina krav
            måste man ju vara tydlig med att man är missnöjd. Om ekonomin
            är det enda vapnet i det läget har regeringen valt att använda
            det.
          </note>
          <note>
            När det kommer till de enskilda statsrådens kalendarier och enskilda
            prioriteringar för att delta i möten hänvisar jag till deras beslut.
          </note>
          <note type="speaker">
            Anf. 96 HANS LINDE (v) replik:
          </note>
          <note>
            Fru talman! Sverige som är ett litet land kan naturligtvis inte
            göra allt, men vi kan göra något och vi kan göra mycket.
          </note>
          <note>
            När vi nu sammanfattar den borgerliga regeringens utrikespolitik
            efter fyra år kan vi se att man systematiskt har valt att skära
            ned det ekonomiska stödet till just de organisationer som jobbar
            med att stärka kvinnors rättigheter, stärka satsningar för minskad
            mödradödlighet och satsningar på att öka kvinnors rätt till sin
            egen kropp. Jag tog några exempel: UNFPA som är FN:s familjeplaneringsfond,
            Unifem som är FN:s kvinnoprogram och IPPF som är ett internationellt
            nätverk av frivilligorganisationer som jobbar över hela världen
            med frågor som handlar om familjeplanering.
          </note>
          <note>
            Mats Sander säger att om man inte är nöjd med de här organisationerna
            får pengarna tala. Det är möjligt att det är så, men de som får
            betala konsekvenserna för en sådan politik är de kvinnor som inte
            längre får sina projekt finansierade. Det gäller just de projekt
            i Tanzania som jag pratade om där man driver förlossningskliniker,
            bedriver sexualupplysning och har ungdomsmottagningar. Det får
            konsekvenser ute på fältet. Det handlar inte om att man flyttar
            pengar mellan budgetposter. Det får i slutändan konsekvenser runt
            om i världen.
          </note>
          <note>
            Mats Sander säger att man lyfter frågor om sexuell och reproduktiv
            hälsa och rättigheter runt om i världen. På de internationella
            konferenser där de här frågorna står på dagordningen väljer den
            borgerliga regeringen att inte ens delta. Det handlar inte om
            enskilda statsråd. Man väljer att inte delta med någon svensk
            representation över huvud taget.
          </note>
          <note>
            Mats Sander säger att det här är frågor som genomsyrar utrikespolitiken.
          </note>
          <note>
            Kan Mats Sander ge ett enda exempel på när Sveriges utrikesminister
            Carl Bildt under de gångna fyra åren i ett internationellt sammanhang
            har lyft upp frågan om kvinnors rätt till sin egen kropp och rätten
            till abort?
          </note>
          <note type="speaker">
            Anf. 97 MATS SANDER (m) replik:
          </note>
          <note>
            Fru talman! Jag vill kommentera frågan om Sveriges stöd till
            internationella organisationer som man hela tiden för en dialog
            med men inte får någon respons hos. Man pratar med dem och säger
            att de ska rätta till saker och ting men de gör inte det utan
            tror att Sverige kommer med ett tomt hot. När Sverige agerar får
            man kritik av Vänsterpartiet.
          </note>
          <note>
            Organisationerna som har fått uppdraget måste använda sina pengar
            på allra bästa sätt.
          </note>
          <note>
            Sammanfatta fyra år får vi göra när vi har haft regeringsmakten
            i fyra år och kan titta i backspegeln. Vi hade ju tolv år med
            Socialdemokraterna. Det vore intressant att jämföra alliansregeringens
            fyra år med den gamla regeringens tolv när det gäller de frågor
            som Hans Linde lyfter upp. Jag är övertygad om att den här regeringen
            har gjort otroligt mycket som är bra.
          </note>
          <note>
            Vi anstränger oss att lyfta SRHR-frågor inom de arenor där vi
            finns. Sveriges ansträngningar i EU ledde till att EU hade en
            gemensam position vid FN:s kvinnokommission i mars 2009, vid Ecosocs
            möte i juli 2009 och vid uppmärksammandet av 15-årsjubileet av
            den internationella konferensen om kvinnor, befolkning och utveckling
            i FN:s generalförsamling.
          </note>
          <note>
            Jämställdhetsministern sammanfattade vid ett tillfälle den svenska
            politiken för att främja kvinnors ställning och rättigheter och
            SRHR-frågor när FN:s kvinnokommission i mars 2010 högtidlighöll
            15-årsdagen av FN:s kvinnokonferens i Peking så här: Kvinnor och
            flickor har rätt att bestämma över sin egen kropp och sin sexualitet.
            Sverige kommer att fortsätta att eftersträva rätten för kvinnor
            och flickor, för män och pojkar att få allsidig sexualundervisning.
            Vi betonar rätten till sexuell och reproduktiv hälsa inklusive
            tillgång till säkra och legala aborter.
          </note>
          <note type="speaker">
            Anf. 98 BODIL CEBALLOS (mp) replik:
          </note>
          <note>
            Fru talman! Mats Sander säger att vi är ett litet land i världen
            men att vi kan göra skillnad. Det är precis det som jag var inne
            på i mitt anförande tidigare. Jag menar att vi verkligen kan göra
            skillnad. Vi kan göra skillnad eftersom vi har ett väldigt gott
            rykte i världen när det gäller mänskliga rättigheter, respekt
            för demokrati etcetera. Det är ett rykte som vi måste upprätthålla,
            men som är på väg att krackelera.
          </note>
          <note>
            Jag tror att vi verkligen kan göra skillnad. Vi kan göra det
            på många olika sätt. Vi kan vara väldigt starka som regering och
            parlament och alltid framhäva de mänskliga rättigheterna i alla
            sammanhang där det behövs. Vi kan också som konsumenter delta
            i det arbetet. Vi har tidigare visat att vi kan göra det och vi
            kan göra det även i fortsättningen.
          </note>
          <note>
            Det som jag är mest intresserad av att få ett svar på är varför
            det är så svårt att få till ett bindande regelverk för våra företag
            när det gäller hur man beter sig när man är i andra länder. Det
            känns självklart att våra företag som här måste hålla sig till
            vissa regler när det gäller miljö, sociala frågor och mänskliga
            rättigheter måste göra det även när de är i andra länder.
          </note>
          <note>
            Corporate social responsibility i all ära. Det är bra att det
            finns, men det räcker inte eftersom det är alltför få som tycker
            att det är viktigt. Det är lätt att komma undan. Det är ett frivilligt
            åtagande. Det finns inga bindande regler. Det hade varit mycket
            bättre att ha bindande regler på global nivå för företag så att
            till exempel kinesiska företag uppträder väl när de är i Afrika.
            Varför är det så svårt för er att acceptera att det behövs bindande
            regler?
          </note>
          <note type="speaker">
            Anf. 99 MATS SANDER (m) replik:
          </note>
          <note>
            Fru talman! Bodil Ceballos säger att vi är ett litet land som
            kan göra skillnad. Vi är överens om det. Vi är egentligen överens
            på många punkter i svensk utrikespolitik när det gäller mänskliga
            rättigheter.
          </note>
          <note>
            När det gäller företags skyldigheter och corporate social responsibility
            vill jag säga att vi har utvecklat ett samarbete med Kina som
            sträcker sig över ett antal år. Man pratar om ökad respekt för
            mänskliga rättigheter, men även för miljö- och klimatmässig utveckling.
          </note>
          <note>
            Det finns en bilateral överenskommelse med Kina. Kina är ju en
            stor aktör och en stor handelspartner för Sverige. Det finns samarbete
            mellan Sverige och Kina när det gäller funktionshinder och grön
            teknik som är ett samtalsämne att utveckla samarbete om.
          </note>
          <note>
            Sverige har beslutat att inrätta ett centrum för företags sociala
            ansvar vid ambassaden i Peking. Sverige och Kina har undertecknat
            en handlingsplan för det samarbetet med syfte att vidareutveckla
            företagens ansvar när det gäller arbetsvillkor, skyddsfrågor,
            miljö, konsumenters rättigheter och korruption.
          </note>
          <note type="speaker">
            Anf. 100 BODIL CEBALLOS (mp) replik:
          </note>
          <note>
            Fru talman! Jag förstår ändå inte varför vi inte kan arbeta för
            att få bindande regler på global nivå och varför vi inte kan driva
            den frågan i EU. Det räcker inte med att svenska företag beter
            sig hyfsat när de är utomlands de flesta gör förmodligen det.
            Det behövs också regelverk för att få andra länders företag att
            göra detsamma. Vi är långt från en situation där företag som agerar
            utanför sina länders gränser alltid sköter sig.
          </note>
          <note>
            När man nu ser på de fall jag tog upp i mitt inlägg tidigare
            gäller det också de som handlar av andra företag i det andra landet.
            Det är vinproducenterna, resebolagen etcetera. Det finns en skyldighet
            för dem också i vårt intresse. Vi konsumenter vill inte vara med
            om att företagen kränker de mänskliga rättigheterna där vi är
            på semester.
          </note>
          <note>
            Jag förstår inte varför vi inte kan arbeta för att få till ett
            globalt bindande regelverk.
          </note>
          <note>
            Jag vill ta upp ytterligare en fråga. Den handlar om tilläggsprotokollet.
            Mats Sander säger att vi är överens om mycket. I utrikespolitiken
            är vi i alla partier ofta överens om mycket. Men vi är inte överens
            till exempel om tilläggsprotokollet om de ekonomiska, sociala
            och kulturella rättigheterna. Jag förstår inte varför vi inte
            kan ta steget att faktiskt underteckna det protokollet när vi
            alltid i alla sammanhang säger att alla dessa rättigheter är universella,
            odelbara och ömsesidigt beroende av varandra. Då kan vi inte göra
            skillnad på dem. I det ena fallet kan man gå till domstol, men
            i det andra fallet kan man inte göra det. Det är skillnaden. Då
            är de inte odelbara, universella och ömsesidigt stödjande. Varför
            kan vi inte underteckna detta protokoll?
          </note>
          <note type="speaker">
            Anf. 101 MATS SANDER (m) replik:
          </note>
          <note>
            Fru talman! Ett litet land gör skillnad. Bodil Ceballos undrar
            över globalt bindande avtal. Jag är inte så insatt i frågan varför
            vi just nu inte har globalt bindande avtal. Men vi måste börja
            någonstans. Sverige utformar CSR-avtal med en stor handelspartner
            som Kina. När vi har gjort det kan vi visa att det är en framgång
            att göra det och försöka påverka andra länder på den globala nivån.
            Vi kan föra in frågan i EU och diskutera den där för att få EU
            att agera för att få globalt bindande avtal. Jag har ingenting
            emot det. Jag tror att vi är överens där. Varför vi ligger på
            denna nivå just nu vet jag faktiskt inte.
          </note>
          <note>
            Jag ska göra en reflexion när vi pratar om hur eniga eller oeniga
            vi är. Detta betänkande är ganska omfattande. Men det är enskilda
            motionärers viljeyttringar. Vi ser 15 reservationer där oppositionen
            uppträder i tre olika konstellationer. Det är s, v och mp i en
            konstellation, det är v och mp i en annan och mp helt ensamma.
            Jag möter alltså en splittrad opposition här. Jag vill bara medvetandegöra
            det för dem som ska gå och rösta den 19 september.
          </note>
          <note type="speaker">
            Anf. 102 KARIN GRANBOM ELLISON (fp):
          </note>
          <note>
            Fru talman! Som representant för Folkpartiet i denna debatt skulle
            jag vilja tala om Dawit Isaak.
          </note>
          <note>
            Den 23 september 2001 knackade det på Dawit Isaaks dörr. Det
            är i dag mer än åtta och ett halvt år sedan han hämtades och fängslades
            i Eritrea. Det är en ohyggligt lång tid som har gått och då han
            har förvarats under förfärliga omständigheter. Dawit Isaak kallas
            inte vid sitt namn utan har reducerats till ett nummer.
          </note>
          <note>
            Vittnesmål säger att cellen som han sitter i består av en latrin,
            en dusch och tre filtar och att det kan gå veckor utan att han
            får färskt vatten.
          </note>
          <note>
            Vi har att göra med ett land där inte ens grundläggande mänskliga
            rättigheter om liv, frihet och personlig säkerhet respekteras.
            Det förekommer tortyr, och många av dem som fängslades tillsammans
            med Dawit Isaak har dött i fångenskap.
          </note>
          <note>
            Rättssystemet i Eritrea är under all kritik. I princip all civilsamhällelig
            verksamhet är förbjuden, och fattigdomen är mycket utbredd. Nästan
            halva befolkningen är undernärd, och behovet av insatser från
            omvärlden är mycket stort.
          </note>
          <note>
            Under snart nio år har alltså en svensk medborgare suttit fängslad
            i Eritrea. Dawit Isaak är den ende svensk som Amnesty International
            har utsett till samvetsfånge.
          </note>
          <note>
            Sveriges utrikesminister har deklarerat att Dawit Isaaks situation
            har hög prioritet. Dawit Isaak omnämndes också i 2010 års utrikesdeklaration.
          </note>
          <note>
            Statsrådet Tobias Krantz har tagit upp fallet Dawit Isaak och
            krävt hans frigivande vid Unescos generalkonferens. Unesco är
            det FN-organ som ansvarar för press- och yttrandefrihetsfrågor.
          </note>
          <note>
            Ett antal svenska ledamöter i Europaparlamentet, inte minst Folkpartiets
            Olle Smith, kämpar väl för att skapa opinion och sätta tryck på
            den eritreanska regimen.
          </note>
          <note>
            På måndag är det yttrandefrihetens dag. Jag och andra medlemmar
            i den tvärpolitiska Dawit Isaak-gruppen och förhoppningsvis många
            fler kommer att delta i manifestationer över hela Sverige för
            att återigen påminna om Dawit Isaak. Vi har ännu ett hopp om att
            Dawit Isaak ska friges. Vi tänker på honom och på hans anhöriga
            och på människor i liknande situationer.
          </note>
          <note>
            Jag utgår från att regeringen och dess representanter gör allt
            som står i deras makt för att trycka på regimen i Eritrea så att
            en frigivning av Dawit Isaak snarast kan genomföras.
          </note>
          <note type="speaker">
            Anf. 103 BODIL CEBALLOS (mp) replik:
          </note>
          <note>
            Fru talman! Det är bra att det görs påtryckningar från alla möjliga
            håll. Vi ska inte underskatta påtryckningar utifrån även om regimen
            inte visar sig särskilt tjänstvillig så att säga. Vi måste hela
            tiden fortsätta. Förr eller senare kommer man att lyssna. Jag
            tycker att de ansträngningar som görs från EU-parlamentarikernas
            håll är bra.
          </note>
          <note>
            Jag har tidigare här tagit upp möjligheten att arbeta för att
            EU-biståndet till Eritrea upphör. Vi i Sverige har inte något
            direkt bistånd till Eritrea. Vi kan därför inte hota med indraget
            bistånd härifrån. Men EU har ett bistånd till Eritrea.
          </note>
          <note>
            Jag skulle vilja veta om ni skulle kunna arbeta för att biståndet
            via EU till Eritrea används som påtryckningsmedel.
          </note>
          <note type="speaker">
            Anf. 104 KARIN GRANBOM ELLISON (fp) replik:
          </note>
          <note>
            Fru talman! Som jag sade tidigare är jag medlem av riksdagens
            tvärpolitiska Dawit Isaak-grupp. Den startades 2005 för att ingen
            brydde sig om fallet Dawit Isaak. Redan under den förra mandatperioden
            under den förra regeringen började man i den gruppen uppfatta
            att den tysta diplomatin inte längre fungerade. Man framförde
            förslag på hårdare påtryckningar. Det kunde vara till exempel
            indraget bistånd.
          </note>
          <note>
            Jag personligen håller med om att den tysta diplomatin inte verkar
            fungera. Därför har jag också skrivit under den motion som är
            tvärpolitisk och där detta krav framförs. Tyvärr har jag inte
            alla mina allianskolleger med mig.
          </note>
          <note>
            Samtidigt måste jag säga att oppositionen har en reservation
            i betänkandet som är helt uddlös. Jag ser inte att det som står
            i någon reservationstext i sak skulle kunna göra situationen bättre.
            Därför står jag bakom majoriteten och kommer att rösta för förslaget
            i betänkandet.
          </note>
          <note type="speaker">
            Anf. 105 BODIL CEBALLOS (mp) replik:
          </note>
          <note>
            Fru talman! Det första som jag kommer att tänka på är det som
            Mats Sander sade till mig förut, nämligen att vi inte hela tiden
            är överens på den här sidan. Men det är naturligtvis så att ni
            inom allianspartierna inte heller är överens alla gånger när det
            gäller utrikespolitik eller någonting annat utan också kompromissar.
            Det är det som du ger uttryck för, Karin Granbom Ellison, att
            du naturligtvis är tvungen att kompromissa i den här frågan.
          </note>
          <note>
            Vi menade att vi ville ha en starkare skrivning i betänkandetexten
            och har därför skrivit en reservation av just den anledningen.
            Att du inte vill ställa dig bakom den beklagar jag. Men vi har
            i alla fall gjort det just för att lyfta fram frågan lite extra.
          </note>
          <note>
            Det som jag egentligen är ute efter är att jag inte har uppfattat
            från regeringens sida att man kommer att göra någonting speciellt
            för att få EU att dra in biståndet eller att använda biståndet
            som påtryckningsmedel. Jag skulle vilja att du och de andra i
            Dawit Isaak-gruppen påverkar alliansregeringen att faktiskt använda
            sig av detta medel. Vi har EU till någonting i alla fall. Då ska
            vi använda oss av EU när det går.
          </note>
          <note>
            En annan sak som jag tänker på är det du, Karin, sade om förhållandena
            i Eritrea och om hur det ser ut för befolkningen där. Jag kan
            inte låta bli att tala om att vi, även om vi inte gör det lika
            mycket numera, faktiskt skickar tillbaka människor regimkritiker
            och andra till Eritrea. Jag nämner det för att vi ska få lite
            perspektiv på vad som görs. Vi menar att brotten mot mänskliga
            rättigheter i Eritrea är enorma. Ändå skickar vi alltså tillbaka
            människor dit.
          </note>
          <note type="speaker">
            Anf. 106 KARIN GRANBOM ELLISON (fp) replik:
          </note>
          <note>
            Herr talman! Det gläder mig att höra om engagemanget från Bodil
            Ceballos. Jag tror att det i en sådan här fråga är viktigt att
            hela tiden påminna om Dawit Isaak och om den situation som råder
            i Eritrea. Det är aldrig onödigt att lyfta fram den problematiken.
          </note>
          <note>
            Jag vet att regeringen arbetar med frågan. Ju fler vi är som
            hela tiden påminner om den, desto mer arbetar de, tror jag. Jag
            har sagt att jag själv tycker att det vore bra om vi också försökte
            med det påtryckningsmedel som biståndsfrågan kan vara. Olika typer
            av resesanktioner för den eritreanska regimen kan också vara ett
            verksamt instrument, möjligen även frysta konton. Det finns många
            stenar att vända på, och vi ska vända på alla.
          </note>
          <note>
            Den tysta diplomati som är det som gäller just nu gör att jag
            inte har full insikt i vad som sker. Därför säger jag ytterligare
            en gång att jag uppmanar regeringen jag utgår från att så också
            sker att göra allt som kan göras.
          </note>
          <note>
            Tyvärr kan jag inte se att oppositionen nu skulle vilja vidta
            fler åtgärder för Dawit Isaak utöver det som faktiskt genomförs.
            Jag kan inte se det, utan det enda nya kravet i reservationen
            är att en hög företrädare sänds till Eritrea. Men en ambassadör
            är redan utsedd och åker regelbundet till Eritrea. Jag kan inte
            se att någon högre representant kan skickas dit. Därför menar
            jag att reservationen i sig är uddlös.
          </note>
          <note type="speaker">
            Anf. 107 HANS LINDE (v) replik:
          </note>
          <note>
            Herr talman! Jag hälsar Karin Granbom Ellison välkommen till
            utrikesutskottets debatt här. I hennes anförande finns det inte
            så mycket att invända mot. Det har varit en stor enighet mellan
            Vänsterpartiet och Folkpartiet i frågan om Isaak. Båda har vi
            varit aktiva i riksdagens Dawit Isaak-grupp, och våra representanter
            i Europaparlamentet har tillsammans drivit frågan.
          </note>
          <note>
            Jag märker att Karin Granbom Ellison delar Vänsterpartiets syn.
            Den tysta diplomatins tid är över. Vi behöver gå vidare och gå
            över till en mer aktiv utrikespolitik när det gäller att få Dawit
            Isaak frigiven.
          </note>
          <note>
            Karin sade här tidigare att vi borde vända på varje sten. Trots
            allt backar hon sedan ett steg och säger att en sten ska vi inte
            vända på, ett steg ska vi inte försöka ta, nämligen att skicka
            en högnivårepresentant till Eritrea. Vi i Vänsterpartiet har krävt
            vi tycker att det skulle vara värt ett försök att en högnivårepresentant
            från Sverige, en svensk minister till exempel, skickas till Eritrea
            för att den vägen försöka påverka.
          </note>
          <note>
            Vi har i dag att diskutera ett betänkande som rymmer flera frågor,
            så jag skulle vilja fråga Karin Granbom Ellison om någonting annat
            som berörs i betänkandet, nämligen Honduras. Sedan utrikesutskottet
            senast diskuterade och debatterade här i kammaren är kuppen i
            Honduras i juni det största demokratiska bakslaget som vi sett
            i världen. I dess följe har vi sett omfattande brott mot de mänskliga
            rättigheterna godtyckliga arresteringar, politiska mord och sexuella
            övergrepp.
          </note>
          <note>
            Detta borde vara något som alla partier i Sveriges riksdag entydigt
            tar avstånd från. Men jag måste erkänna att jag inte har sett
            en enda kommentar från Folkpartiet liberalerna om att man tar
            avstånd från militärkuppen i Honduras. Jag måste därför fråga
            Karin Granbom Ellison hur det kom sig att man i Liberala internationalen
            vid ett möte där flera företrädare för Folkpartiet deltog valde
            att utse kuppledaren Roberto Micheletti till vice ordförande i
            Liberala internationalen.
          </note>
          <note type="speaker">
            Anf. 108 KARIN GRANBOM ELLISON (fp) replik:
          </note>
          <note>
            Herr talman! Med ganska kort varsel kom jag till debatten här,
            så jag får tyvärr göra Hans Linde besviken när jag säger att jag
            inte kan svara för Folkpartiets del just när det gäller Honduras.
            Jag ber dig, Hans, att återkomma i frågan till vår utrikespolitiska
            talesperson Fredrik Malm som får ge ett svar på din fråga som
            säkert förtjänar ett svar.
          </note>
          <note>
            Jag kom hit därför att jag ville lyfta fram frågan om Dawit Isaak
            ett väldigt speciellt fall. En svensk person är samvetsfånge.
            Dawit Isaak är svensk medborgare så vi har ett särskilt ansvar.
            Det rapporteras nu i medierna om ett väldigt stort allmänt intresse
            för denna person. Därför vill jag sätta extra tryck på regeringen
            och på alla andra som har möjlighet att göra något i det här fallet.
            Jag kom alltså hit för att lyfta fram Dawit Isaaks fall och för
            att snarast få se en frigivning av honom.
          </note>
          <note type="speaker">
            Anf. 109 HANS LINDE (v) replik:
          </note>
          <note>
            Herr talman! Det är kanske fullt begripligt att man när man med
            kort varsel kastas in i en debatt inte är insatt i alla frågor.
            Jag observerar att Fredrik Malm, Folkpartiets utrikespolitiske
            talesperson, lite grann använder riksdagsdebatterna som de mänskliga
            rättigheterna, nämligen som ett smörgåsbord där man plockar ut
            det som för dagen passar.
          </note>
          <note>
            Men Karin Granbom Ellisons engagemang för Dawit Isaak är berömvärt
            ett engagemang som vi i Vänsterpartiet delar. Om det är Dawit
            Isaac-frågan som drivit Karin Granbom Ellison att i dag komma
            till kammaren skulle jag gärna vilja ha ett svar på följande fråga:
            Varför säger Karin Granbom Ellison så tydligt nej till att skicka
            en högnivårepresentant från Sverige till Eritrea, till att göra
            ett försök att skicka utrikesministern eller något annat statsråd
            till Asmara för att på det sättet trycka på regimen där? I andra
            fall i andra länder har sådant visat sig vara en framgångsrik
            strategi. Det måste vara värt kostnaden, resurserna, att pröva
            även den vägen för att komma framåt.
          </note>
          <note>
            Jag återkommer till fallet Honduras eftersom jag tycker att det
            fallet förtjänar att diskuteras. Honduras må vara ett litet land,
            men som jag sagt i ett tidigare inlägg här har vi där sett det
            absolut största demokratiska bakslaget i världen under det gångna
            året. Med odemokratiska medel har man ersatt en demokratiskt vald
            president med en kuppregering. Vi ser nu hur brotten mot mänskliga
            rättigheter breder ut sig. Det är väl dokumenterat bland annat
            av Amnesty och OAS människorättskommission, och just nu väntar
            vi på att FN:s Hondurasmission ska släppa sin rapport.
          </note>
          <note>
            Jag erkänner att jag kommer att jaga Folkpartiet tills jag får
            ett tydligt svar om hur det kommer sig att Folkpartiet tillsammans
            med Centerpartiet gått med på att utse den ytterst ansvarige för
            kuppen i Honduras, den person i Honduras som ytterst bär ansvaret
            för brotten mot mänskliga rättigheter, till vice ordförande i
            Liberala internationalen. Så länge han sitter kvar som vice ordförande
            i er internationella organisation skadar det er trovärdighet när
            det gäller att tala om mänskliga rättigheter i något fall över
            huvud taget.
          </note>
          <note type="speaker">
            Anf. 110 KARIN GRANBOM ELLISON (fp) replik:
          </note>
          <note>
            Herr talman! Hans Linde får väldigt gärna återkomma i frågan,
            och vi ska komma med svar. Det är mycket glädjande att se att
            Hans Linde har ett så stort engagemang för Liberala internationalen.
          </note>
          <note>
            Det är klart att liberalismen och liberaler ska stå upp för mänskliga
            rättigheter, demokrati och annat som är vårt hedersmärke. Liberalism
            står för frihet. Ordet liberal kommer från latinets liber som
            betyder fri, så engagemanget gläder mig. Vi återkommer gärna med
            svar om Honduras.
          </note>
          <note>
            När det gäller Dawit Isaak och en hög representant måste jag
            återigen säga att ambassadören är regeringens representant. Självklart
            ska regeringen noga diskutera vad som är den mest framgångsrika
            strategin för att få Dawit Isaak frigiven så att vi kan hämta
            hem denna svenska medborgare. Hur diskussionerna går vet varken
            jag eller Hans Linde, för sådan är den tysta diplomatin.
          </note>
          <note>
            Men om det sagda är vad som krävs och om det skulle vara framgångsrikt
            tycker jag verkligen att den diskussionen ska tas. Jag hoppas
            alltså att regeringen diskuterar och överväger frågan om vilken
            representant som det för Dawit Isaaks skull är bäst att sända.
          </note>
          <note type="speaker">
            Anf. 111 ELSE-MARIE LINDGREN (kd):
          </note>
          <note>
            Herr talman! Först och främst vill jag yrka bifall till förslaget
            i betänkandet.
          </note>
          <note>
            Jag börjar mitt anförande med att säga att jag tror att vi behöver
            en bredare och djupare diskussion om det som är fundamentet när
            det gäller demokrati, nämligen mänskliga fri- och rättigheter.
            Vi kristdemokrater vill betona det personliga ansvar ja, rentav
            den skyldighet vi alla har när det gäller att förverkliga de mänskliga
            fri- och rättigheterna i vardagen. Det kanske är lite förmätet
            att säga, men när jag blev heltidspolitiker bestämde jag mig för
            ett valspråk. Det låter stort och fint, men det var mest för min
            egen skull. Det lyder så här: Jag ska bemöta andra så som jag
            själv vill bli bemött.
          </note>
          <note>
            Jag har säkert misslyckats många gånger, men att fundera på detta
            valspråk på morgonen kan betyda en hel del för den dag jag ska
            uppleva. Jag tror också att världen skulle se mycket annorlunda
            ut om vi hade detta lite mer framför oss, överallt. MR-frågorna
            måste helt enkelt sättas högre upp på dagordningen i det dagliga
            livet och inom alla områden. Likgiltighet kan aldrig paras med
            respekten för mänskliga rättigheter. Dessa rättigheter förutsätter
            ett konkret och aktivt engagemang. Insikten om MR-frågornas grundläggande
            betydelse måste ständigt aktiveras, erövras och verkligen hållas
            levande inte främst på ett teoretiskt plan, som vi kanske ofta
            håller oss till, utan i högsta grad i det praktiska livet.
          </note>
          <note>
            Demokrati och mänskliga rättigheter är ingen quick fix. Vi måste
            inse att det som hände under 1900-talet med kommunistiskt, fascistiskt
            och nazistiskt förtryck inte bara kan läggas till handlingarna.
            Såren och spåren från dessa MR-kränkande ideologier finns kvar
            även i vår tid och även i vår del av världen.
          </note>
          <note>
            Herr talman! Det är mer än 60 år sedan Förenta nationernas generalförsamling
            antog den allmänna förklaringen om de mänskliga rättigheterna.
            Förklaringen uttrycker en gemensam värdegrund i synen på människan
            och förhållandet mellan stat och individ. Människans rättigheter
            måste vara universella och överordnade de politiska, ekonomiska,
            religiösa och kulturella skillnaderna.
          </note>
          <note>
            Det är viktigt att de mänskliga rättigheterna ska genomsyra stora
            delar av de ekonomiska, sociala och kulturella rättigheterna likaväl
            som de politiska och medborgerliga. Det anser Kristdemokraterna.
            Vi får aldrig glömma FN-stadgans portalformuleringar: De mänskliga
            rättigheterna är rättigheter som tillkommer alla människor överallt.
            De är oberoende av politik, religion eller annan uppfattning,
            tradition, etnicitet, kultur och nationell lagstiftning.
          </note>
          <note>
            Om vi börjar tumma på tron att alla människor har lika värde
            befinner vi oss på ett sluttande plan, och då är vi i dåligt sällskap.
            En demokrati kan självfallet inte tolerera hedersrelaterat våld
            eller påtryckningar för att förövarna åberopar lokal sedvänja
            eller kulturell särart. Det är inte så att vissa människor i vissa
            länder och kulturer har behov av att bli respekterade medan andra
            människor i andra kulturer inte har det.
          </note>
          <note>
            Herr talman! Det bör betonas att ett land som Sverige ödmjukt
            måste finna sig i att granskas också ur ett utrikesperspektiv
            när det gäller tillämpningen av MR inom våra egna gränser. Sverige
            ska vara ett föredöme när det gäller att inom landet upplysa om
            och försvara mänskliga rättigheter. Sverige ska med all kraft
            i sin inrikes- och utrikespolitik främja mänskliga rättigheter.
            Sverige ska alltid med all kraft medverka i forum som diskuterar
            mänskliga rättigheter och kulturella skillnader.
          </note>
          <note>
            Herr talman! När vi tänker på mänskliga rättigheter går tankarna
            ofta till andra länder och kulturer, och det är så vi diskuterar
            i utrikesutskottet. Vi behöver dock stärka de mänskliga rättigheterna
            också i Sverige. Det finns en uppenbar risk att svenska värderingar
            fjärmas från grundläggande mänskliga rättigheter. Detta kan ske
            i så små steg att förskjutningen knappt är märkbar. Det är dags
            att uppmärksamma detta. Värdegrunden måste åter respekteras.
          </note>
          <note>
            Vilka värden ska vi då fokusera på? Jo, vi ska främst fokusera
            på dem som omnämns i FN:s allmänna förklaring om de mänskliga
            rättigheterna, vilken antogs av generalförsamlingen den 10 december
            1948. Det är alltså mer än 60 år tillbaka i tiden. Första artikeln
            lyder i sin helhet: Alla människor är födda fria och lika i värde
            och rättigheter. De har utrustats med förnuft och samvete och
            bör handla gentemot varandra i en anda av gemenskap.
          </note>
          <note>
            Andra artikelns första mening lyder: Var och en är berättigad
            till alla de rättigheter och friheter som uttalas i denna förklaring
            utan åtskillnad av något slag, såsom på grund av ras, hudfärg,
            kön, språk, religion, politisk eller annan uppfattning, nationellt
            eller socialt ursprung, egendom, börd eller ställning i övrigt.
          </note>
          <note>
            I den tredje artikeln, som egentligen är den mest självklara
            fri- och rättigheten, sägs: Envar har rätt till liv, frihet och
            personlig säkerhet.
          </note>
          <note>
            De tål att tänkas på, dessa ord. De är skrivna för länge sedan.
            Hur mycket har vi i Sverige och andra delar av världen förverkligat
            dem?
          </note>
          <note>
            Jag vill också nämna religionens plats i det offentliga rummet.
            I den offentliga debatten betraktas religionen inte minst i Sverige
            med skepsis och inte sällan med förakt. Utan att vi är medvetna
            om det och utan direkt uppsåt kan ett sådant synsätt ofrivilligt
            leda till kränkningar av människors rätt till religion. Frihet
            från religion har ansetts naturligt och politiskt korrekt medan
            frihet till religion inte har ansetts vara värt samma skydd. Därför
            gäller det att också värna exempelvis föräldrars rätt att välja
            en uppfostran och utbildning för sina barn som står i överensstämmelse
            med den egna livsåskådningen.
          </note>
          <note>
            Herr talman! Tusentals barn utsätts för mobbning i Sverige varje
            år, och antalet tycks öka. Även ett betydande antal vuxna i arbetsliv
            och föreningar utsätts för detta. Det är dags att anlägga ett
            tydligt MR-perspektiv på mobbning i alla former. Vi har en skyldighet
            att ingripa mot detta. Det finns en risk att vi genom att använda
            ordet mobbning döljer vad det handlar om: psykisk och fysisk kränkning
            av en människa och därmed brott mot de mänskliga rättigheterna.
            Genom mobbning försöker man förnedra eller rentav bryta ned en
            annan människa. Man försöker beröva henne människovärdet.
          </note>
          <note>
            Herr talman! Arbetet med mänskliga rättigheter och friheter får
            aldrig försummas. Ytterst är den enskilda människan beroende av
            våra gemensamma värderingar. Arbetet för mänskliga rättigheter
            är ett ansvar för dig och för mig att bemöta andra som vi själva
            vill bli bemötta.
          </note>
          <note type="speaker">
            Anf. 112 CARIN RUNESON (s) replik:
          </note>
          <note>
            Herr talman! Först och främst vill jag säga att jag håller med
            Else-Marie Lindgren om att det är viktigt att vi stärker de mänskliga
            rättigheterna i Sverige. Därför tycker jag att det är riktigt
            bra att Sverige just nu granskas av FN:s högkommissarie för mänskliga
            rättigheter.
          </note>
          <note>
            Jag återgår till betänkandet. Jag återkommer än en gång till
            Nicaragua, eftersom det är ett av de länder som behandlas i detta
            betänkande. I betänkandet står det att läsa: Det övergripande
            målet för Sveriges utvecklingssamarbete med Nicaragua under perioden
            20082011 är förbättrade levnadsvillkor för kvinnor, män, flickor
            och pojkar som lever i fattigdom, genom förbättrad demokratisk
            samhällsstyrning, stärkta rättigheter vad gäller säkerhet, rättvisa
            och hälsa Det svenska utvecklingssamarbetet ska koncentreras till
            tre sektorer: demokratisk samhällsstyrning och mänskliga rättigheter,
            landsbygdsutveckling/jordbruk respektive hälsa. Inom dessa sektorer
            är organisationer i det civila samhället viktiga samarbetspartner.
          </note>
          <note>
            Min fråga, herr talman, till Else-Marie Lindgren är: Vilka organisationer
            är det som ni tycker är viktiga och som ni åsyftar?
          </note>
          <note>
            När det gäller Nicaragua, och också för all del övriga länder
            i Latinamerika, har vi diskuterat aborter och så vidare. Anser
            Else-Marie Lindgren att abort är en mänsklig rättighet?
          </note>
          <note type="speaker">
            Anf. 113 ELSE-MARIE LINDGREN (kd) replik:
          </note>
          <note>
            Herr talman! Det är intressant att Carin Runeson lyfter fram
            frågan om vilka organisationer som ska kunna finnas. Jag tror
            att alla de organisationer som har ett brinnande intresse för
            kvinnor och kvinnors rättigheter ska finnas på plats i olika delar
            av världen. Jag pekar inte direkt ut Nicaragua i den här delen.
            Men vad jag vet är att vi följer utvecklingen i Nicaragua väldigt
            noga. Det gör vi bland annat genom en tvärpolitisk grupp som finns
            här i riksdagen. Det är oerhört viktigt. En annan sak som man
            också lyfter fram i betänkandet är insatser för barnmorskeutbildningen.
            Jag tror att det är oerhört viktigt att frivilligorganisationer
            och andra har möjlighet att verka på ett bra sätt i de delar av
            världen där det behövs.
          </note>
          <note type="speaker">
            Anf. 114 CARIN RUNESON (s) replik:
          </note>
          <note>
            Herr talman! Jag får kort och gott upprepa min fråga till Else-Marie
            Lindgren, eftersom jag inte fick något svar: Anser Else-Marie
            Lindgren att abort är en mänsklig rättighet?
          </note>
          <note type="speaker">
            Anf. 115 ELSE-MARIE LINDGREN (kd) replik:
          </note>
          <note>
            Herr talman! Allt som består av en kränkning är en kränkning
            av de mänskliga rättigheterna. När det gäller abortfrågan tycker
            jag att det är jätteviktigt att vi har en ståndpunkt, och det
            har vi kristdemokrater. Vi tycker att det förebyggande arbetet
            absolut är prioritet ett när det gäller aborter här i Sverige
            och i världen i övrigt.
          </note>
          <note type="speaker">
            Anf. 116 AMEER SACHET (s):
          </note>
          <note>
            Herr talman! Vi debatterar utrikesutskottets betänkande Mänskliga
            rättigheter i svensk utrikespolitik . Jag ställer mig bakom våra
            socialdemokratiska reservationer och yrkar bifall till reservationerna
            3 och 14. Jag tänker begränsa mitt anförande till att handla om
            Kina och då främst avsaknaden av mänskliga rättigheter där.
          </note>
          <note>
            Är Kina så viktigt för den ekonomiska utvecklingen att Sverige,
            EU och västvärlden inte vågar ställa krav på demokratisk utveckling
            och respekt för mänskliga rättigheter? Det är en fråga vi alla
            måste ställa oss. I ingen annan stat förvägras så många människor
            rösträtt, mänskliga rättigheter och andra former av rätt att bestämma
            över sina egna liv. Förkämpar för demokrati och mänskliga rättigheter
            i Kina förtrycks, fängslas och torteras. Kina är en totalitär
            stat som inte vill veta av andra politiska idéer än det regerande
            kommunistpartiets.
          </note>
          <note>
            Hankinesernas dominans fortsätter. I både Tibet och Xinjiang
            pågår en inflyttning av hankineser i syfte att försätta tibetaner
            och uigurer i minoritet. Likheten med den sovjetiska politiken
            med inflyttning av etniska ryssar till de baltiska länderna är
            slående. Precis som det i det forna Sovjetunionen odlades en storrysk
            nationalism söker regimen i Kina stöd och legitimitet bland folket
            genom att vädja till kinesisk nationalism i dag.
          </note>
          <note>
            Den psykiskt labila nordkoreanska regimen skulle inte överleva
            särskilt länge utan kinesiskt stöd. Nordkorea är för Kina en utomordentlig
            regim som håller Japan, Sydkorea och USA sysselsatta. Skulle Nordkorea
            falla skulle sannolikt ett för Kina obehagligt demokratiskt och
            enat Korea dyka upp med landgräns till Kina. Även Ryssland har
            maktpolitiska intressen av att den nuvarande situationen på den
            koreanska halvön består.
          </note>
          <note>
            Det är märkligt att Kinas roll som skyddspatron för en rad despotiska
            och väldigt farliga regimer uppmärksammats så lite. Nordkorea,
            Burma och olika afrikanska diktatorer har i Kina en varm vän.
            Kina vill ha afrikanska råvaror och jord samt vill visa att ekonomisk
            utveckling kan förenas med diktatur.
          </note>
          <note>
            I Sverige, EU och västvärlden har de växande handelsförbindelserna
            och ömsesidiga företagsetableringarna försvarats med argumentet
            att de ekonomiska kontakterna skulle främja en demokratisk utveckling
            i Kina. I dag kan vi lätt se att diktaturens grepp över Kina inte
            har minskat genom ökade handelsförbindelser och annat ekonomiskt
            utbyte. I vissa fall har snarare förtrycket och kontrollen ökat.
          </note>
          <note>
            Herr talman! Den kinesiska regimen har ett enda mål: att uppnå
            fortsatt ekonomisk tillväxt med alla medel. Mänskliga rättigheter
            definieras i Kina som frihet från fattigdom. Verkliga mänskliga
            rättigheter i form av yttrandefrihet och föreningsfrihet saknas
            nästan helt. I stället för yttrandefrihet talar den kinesiska
            regimen om rätten att bli hörd. En medborgare har rätt att klaga
            i juridiska instanser, men det är det kommunistiska partiet som
            skriver lagarna och styr över rättskipningen. Yttrandefriheten
            sitter trångt. Kontrollen är hård av de ca 350 miljoner Internetanvändarna
            i Kina. Censuren är utbredd i landet.
          </note>
          <note>
            Den ekonomiska tillväxten har i verkligheten skett på ett sådant
            sätt att de sociala klyftorna växer i Kina. Det finns ett stort
            gap mellan regimens retorik och vad som verkligen händer ute bland
            människor.
          </note>
          <note>
            I Kina växer klyftan mellan stad och land. När städerna expanderar
            och dammar byggs för utvinning av vattenkraft konfiskeras böndernas
            jord och de tvångsförflyttas. En stor armé av migrerande arbetare
            har också växt fram. Det talas om 200 miljoner fattiga migrantarbetare
            som flyttas in till städerna från landet och som utgör den billiga
            arbetskraft som gett Kina en fördel på världsmarknaden. Detta
            system med gästarbetare, hukou, har skapat enorma sociala problem
            i Kina.
          </note>
          <note>
            Herr talman! Amnesty har gjort ett antal allvarliga påpekanden
            rörande arbetstagarnas rättigheter. I de kinesiska företagen och
            inom arbetslivet existerar både barnarbete och slavarbete på kontraktsbasis.
            Arbetsmiljön är usel och olyckorna många. Gruvolyckorna i Kina
            är bara delar av ett större problem. Det är inte ovanligt att
            arbetsgivaren håller inne löner över en lång period. De låga lönerna
            gör också att arbetarna inte har möjlighet att välja boende; de
            bor i fabrikernas sovsalar.
          </note>
          <note>
            Herr talman! Arbetsförhållandena i Kina är desamma som de en
            gång var i Sverige och västvärlden före fackföreningarnas och
            kollektivavtalens uppkomst. Fria fackföreningar existerar inte
            i Kina, utan staten har monopol även på detta område. Det är regeringen
            som utser representanter för arbetarna på ett företag. Vill du
            vara fackligt ansluten i Kina ska du söka till den statliga fackliga
            organisation som jobbar för staten och inte för sina egna medlemmar.
            Lägg till detta att varken tortyr eller dödsstraff är förbjudna
            i Kina. Jag betvivlar också starkt att det kinesiska rättssystemet
            har det som krävs av en verklig rättsstat; det saknas såväl opartiska
            domare som opartiska rättegångsprocesser.
          </note>
          <note>
            Vi socialdemokrater är anhängare av en utrikespolitik som försvarar
            mänskliga rättigheter. Social och ekonomisk rättvisa måste bygga
            på existensen av demokrati och mänskliga rättigheter.
          </note>
          <note>
            Dagens totalitära styre i Kina som förenar kommunism och otyglad
            marknadsekonomi utgör en ny utmaning för oss som är anhängare
            av demokrati.
          </note>
          <note>
            Diktaturers sämre förmåga att skapa ekonomisk utveckling och
            tillväxt har ju varit ett klassiskt argument för demokrati och
            inte minst mot kommunistiska regimer.
          </note>
          <note>
            Nu gapar västvärldens ledare som ungar i fågelholkar över den
            kinesiska tillväxtmaskinen. Moderna städer i glas och betong har
            växt fram. USA har lånat enorma mängder kapital från Kina. Kinesiska
            företag konkurrerar ut och köper upp västvärldens.
          </note>
          <note>
            Herr talman! Vi får inte låta oss bländas av det skenbart moderna
            Kina. I Kina råder brist på respekt för de mänskliga rättigheterna.
            Det är tvångsförflyttningar, fängslande av oliktänkande, ingen
            yttrandefrihet, ingen föreningsfrihet, ingen religionsfrihet,
            dödsstraff för en mängd olika brott och negativ särbehandling
            av minoriteter som uigurer och tibetaner etcetera. Listan kan
            göras hur lång som helst och bör upprepas så fort någon talar
            om Kinas fantastiska bnp-tillväxt eller om landets så kallade
            harmoni. Kina är ett fängelse för 1,3 miljarder av världens befolkning
            och en av vår tids blodigaste och mest förtryckande diktaturer.
          </note>
          <note>
            Vi bör också komma ihåg att det kinesiska undret delvis byggs
            på samma lösan sand som den sovjetiska industriexpansionen. Det
            pågår en hänsynslös exploatering av natur och människor som förr
            eller senare kommer att slå tillbaka. Utsläppen, giftanvändningen
            och föroreningarna är enorma. Befolkningskoncentrationen till
            städerna och upprivandet av familje- och släktskapsband kommer
            att kräva någon form av sociala reformer som också måste finansieras.
            Samtidigt ska en överdimensionerad militär- och polisapparat underhållas.
          </note>
          <note>
            Jag tror inte heller att en diktatur på sikt kan hantera ett
            komplext och modernt samhälle eller fortsätta att totalitärt styra
            över en alltmer högutbildad befolkning. Kina kommer förr eller
            senare att hamna i ett läge som kommer att påminna om den i de
            gamla öststaterna 1989 eller Sovjetunionen 1991.
          </note>
          <note>
            Herr talman! På många sätt känner jag att vi egentligen vet väldigt
            lite om vad som verkligen rör sig i de kinesiska folkdjupen eller
            om effekterna av den gigantiska miljöförstöring som pågår.
          </note>
          <note>
            En fredlig och komplett övergång till demokrati är alltid att
            föredra. Vi måste i alla våra kontakter med Kina föra fram vår
            ståndpunkt om mänskliga rättigheter och demokrati och fortsätta
            arbetet för att företag i Kina, kinesiska och utländska, tar ett
            större socialt ansvar och att fackliga rättigheter utvecklas som
            kan leda till politiska förändringar.
          </note>
          <note>
            Vi vill att svenska företag som är verksamma i Kina medverkar
            till att främja de mänskliga rättigheterna. Sveriges regering
            bör agera för att dessa företag i sina kontakter med kinesiska
            myndigheter och företag uppträder konsekvent och i överensstämmelse
            med Sveriges MR-politik. Sveriges regering måste samtidigt verka
            för att Kinas minoriteters kulturella, språkliga och religiösa
            rättigheter respekteras. Uppgifter om dödsdomar och avrättningar
            i Kina måste offentliggöras.
          </note>
          <note>
            Herr talman! Världsutställningen i Shanghai, Expo 2010, förväntas
            bli den största genom tiderna. Sverige bygger en egen paviljong
            på Expo 2010. Världsutställningen Expo 2010 är ett prestigeprojekt
            för Kina, i minst samma nivå som de olympiska spelen 2006 i Peking.
            Eftersom OS i Peking lämnade få spår av demokratiutveckling i
            Kina är det viktigt att deltagande i världsutställningen 2010
            inte blir ett lika stort demokratimisslyckande. Den svenska regeringen
            och Svenskt Näringsliv har ett ansvar för att se till att Expo
            2010 öppnar upp diskussioner om demokrati och mänskliga rättigheter.
          </note>
          <note>
            Slutligen, herr talman: Västvärlden i samverkan med demokratier
            i utvecklingsländerna måste nu ställa krav och pressa på om en
            färdplan mot demokrati i Kina.
          </note>
          <note type="speaker">
            Anf. 117 KENT HÄRSTEDT (s):
          </note>
          <note>
            Herr talman! Jag börjar med att yrka bifall till reservationerna
            nr 3 och nr 14.
          </note>
          <note>
            När vi diskuterar mänskliga rättigheter skulle jag vilja ta upp
            perspektiven på den svenska landkoncentrationen. Flera av mina
            kolleger på den rödgröna sidan har här nämnt flera av de länder
            där Sverige i denna process har dragit sig ur. Honduras och Nicaragua
            är två av de länderna. Det är Vietnam, Sri Lanka och många andra
            länder.
          </note>
          <note>
            Medan regeringen, inte minst Moderaterna, vid flera tillfällen
            har formulerat sig starkt och tydligt när det gäller mänskliga
            rättigheter kan man fundera på vad detta får för konsekvenser
            när det gäller människors yttrandefrihet till exempel i Vietnamn,
            de politiska rättigheterna i Vietnam, kvinnornas rättigheter,
            kampen för och rätten till abort i länder som Honduras och Nicaragua.
            Vi kan titta på konflikten i Sri Lanka. Carl Bildt var ena stunden
            sugen på att åka, men när han inte fick visum skulle vi lägga
            ned vår ambassad och dra in biståndet.
          </note>
          <note>
            Man frågar sig: Hur fortsätter engagemanget för mänskliga rättigheter
            i de här länderna? Det kan väl inte vara så att vi har ett engagemang
            för rättigheterna i dessa länder bara så länge vi lämnar bistånd
            där?
          </note>
          <note>
            Vad jag har sett är att det har skett en ganska dramatisk förändring
            av våra perspektiv på dessa länder. Jag skulle vilja ställa frågan:
            På vilket sätt fortsätter engagemanget för mänskliga rättigheter
            i Sri Lanka?
          </note>
          <note>
            Jag har pratat med oppositionen i Sri Lanka, tamilerna. Samtidigt
            som Carl Bildt tidigare har gjort ganska kraftfulla uttalanden
            har engagemanget i stort sett totalt avstannat från svenskt håll.
            Det är mycket möjligt att ni som är här i kammaren har information
            som ni kan delge oss i dag om på vilket sätt framför allt Moderaterna,
            som har hand om Utrikesdepartementet, fortsätter sitt engagemang.
            Jag kan inte se det.
          </note>
          <note>
            Det är samma sak med Vietnam. Inte minst Folkpartiet ville att
            vi skulle dra oss ur engagemanget i Vietnam, som man tycker är
            en diktatur. Okej, då drar vi oss ur. Men på vilket sätt fortsätter
            engagemanget för mänskliga rättigheter i Vietnam?
          </note>
          <note>
            Ska det svenska engagemanget för mänskliga rättigheter i dessa
            länder nu vara förminskat till pressmeddelanden från Regeringskansliet
            eller interna partikongresser i Sverige? Ni har ju dragit oss
            ur de här engagemangen, där vi var proaktiva med svenska projektmedel,
            stödde oppositionsaktivister i dessa länder, hjälpte till med
            jurister och hjälpte till i kampen för mänskliga rättigheter.
            Nu har ni chansen att redovisa: På vilket sätt fortsätter engagemanget
            i Nicaragua, i Honduras, i Sri Lanka och i Vietnam? Ni har alla
            möjligheter att ta replik på mig och redogöra för detta för dem
            som sitter här uppe på läktarna. Ge mig en kort och koncis redogörelse!
          </note>
          <note>
            Det var ganska intressant att lyssna på Hans Lindes fråga till
            Mats Sander. Han sade så här: På vilket sätt och när har Carl
            Bildt tagit upp kvinnors rättigheter? Nämn något sammanhang! Då
            säger Mats Sander: Regeringen har gjort otroligt mycket i många
            sammanhang.
          </note>
          <note>
            Men det konstiga är att han inte kunde nämna ett enda sammanhang.
            Det tycker jag är ganska talande. Nu får du en chans till. Tala
            om när och var Carl Bildt har tagit upp kvinnornas rättigheter!
          </note>
          <note>
            Överläggningen var härmed avslutad.
          </note>
          <note>
            14 § Lag om konsulära katastrofinsatser
          </note>
          <note>
            Föredrogs
          </note>
          <note type="speaker">
            Anf. 118 KENT HÄRSTEDT (s):
          </note>
          <note>
            Herr talman! Jag skulle vilja inleda med att säga att kris- och
            katastrofhantering är ett oerhört angeläget ämne. Det handlar
            om vad som händer när ett samhälle utsätts för den yttersta påfrestningen
            oväntat och kraftfullt. Det är något som är omfattande och som
            sätter individer under stor press.
          </note>
          <note>
            Jag tycker att det är beklagligt att den borgerliga sidan inte
            tycks vilja delta i debatten. Denna fråga har över åren och under
            olika regeringar satt våra regeringar under den yttersta pressen.
            Många misstag har gjorts och många lärdomar måste dras från alla
            våra olika partier. Däremot är jag glad att samtliga partier på
            den rödgröna sidan har anmält sig.
          </note>
          <note>
            Det här är viktigt. Det berör individer. Det handlar om situationer
            där människor kommer i knipa. I propositionen och betänkandet
            handlar det om konsulära katastrofinsatser. Jag yrkar bifall till
            vår reservation från s, v och mp.
          </note>
          <note>
            Jag utgår från att vi alla tycker att det är angeläget att vi
            ständigt flyttar fram positionerna när det gäller svensk kapacitet
            för kris- och katastrofhantering.
          </note>
          <note>
            Bakom det högtravande namnet kris- och katastrofhantering ligger
            att hjälpa människor i yttersta nöd. Hur den krisen och katastrofen
            tar sig form vet vi aldrig i förväg. Men vi har under de senaste
            åren blivit påminda om två sådana händelser, där saker och ting
            kunde ha gått väldigt illa. De senaste veckorna har det handlat
            om vulkanutbrott på Island. Vem vet vad som skulle ha hänt om
            vi hade haft ett par flygplan som hade åkt genom sådana här moln?
            Det hade kunnat få katastrofala konsekvenser.
          </note>
          <note>
            Förra året drabbades vi av en pandemi, då vi egentligen fick
            en generalrepetition av någonting som förväntas komma ganska snart.
            Bedömare gör gällande att vi inom en inte alltför avlägsen framtid
            kommer att drabbas av en mycket allvarlig pandemi. När jag tog
            upp detta i min egen riksdagsgrupp förra sommaren var det många
            som log och tyckte att det var ett ganska tråkigt ämne som jag
            nämnde. Jag tog upp ämnet inspirerad av de samtal vi har fört
            i den utredning som ligger till grund för dagens proposition.
            Det handlar om medvetenheten om att vi kan drabbas av en storskalig
            pandemi och funderingar på hur vårt samhälle ska bereda sig på
            detta faktum.
          </note>
          <note>
            Det kanske är ett litet sidostick i debatten, men faktum är att
            i den utredning vi gjorde som ligger till grund för dagens proposition
            kom vi fram till att i händelse av en storskalig pandemi i världen
            kommer vi inte att kunna evakuera några svenskar från utlandet.
            Det har vi inte kapacitet till. Vi har inte transportkapacitet
            och inte förmåga att ta hand om dem i Sverige. Då får man ge hjälpen
            till de svenskar som befinner sig i utlandet genom att förstärka
            sjukvårdskapacitet och annat på plats runt om i världen. Detta
            är någonting som inte har förekommit i debatten än så länge.
          </note>
          <note>
            Den här gången ser det ut som att den pandemi vi drabbades av
            inte var så farlig. Vi kunde begränsa den med vaccinationer, och
            pandemin har i alla fall för tillfället dragit sig tillbaka. Men
            vi kan komma att drabbas av en mycket allvarlig pandemi inom en
            inte alltför avlägsen framtid.
          </note>
          <note>
            I dag debatterar vi lagen om konsulära katastrofinsatser. Den
            har sin utgångspunkt i de erfarenheter vi hade efter tsunamin.
            Vid den tiden jobbade jag i Regeringskansliet och var med nere
            på plats i Thailand och såg hur evakueringsarbetet gick till där.
            Därefter har vi haft Libanonevakueringen. Då sparade inte staten
            några resurser, utan gav full gas hela tiden och gjorde allt för
            att evakuera så många människor som möjligt.
          </note>
          <note>
            Helst vill man inte tänka de tankarna, men sannolikt kommer den
            här formen av händelser att återupprepas på ett sätt som vi inte
            kan ana men där många svenskar kan behöva komma att evakueras.
          </note>
          <note>
            Just i dessa dagar kan jag tycka att händelserna i Thailand leder
            till eftertanke. Nästan ständigt har vi 10 00020 000 svenskar
            på plats i Thailand inte just i Bangkok men på andra platser runt
            om i landet. Som det ser ut nu blir situationen i Thailand alltmer
            allvarlig för var dag som går.
          </note>
          <note>
            Inför den lag som nu läggs fram för oss här har vi i den utredning
            som tillsattes av regeringen, där arbetet leddes av Mats Svegfors
            på ett bra sätt, lagt fram ett förslag som innebär att vi reglerar
            ansvaret mellan individen, staten och de kommersiella aktörerna.
            Det är något som jag och mitt parti ställer oss positiva till.
            Det är viktigt att det blir tydligt vilket ansvar olika aktörer
            har i en sådan här händelse. Om man tittar tillbaka ser man att
            det har varit otydligt. Samtidigt vill jag säga att i händelse
            av en storskalig katastrof kan mycket av detta sättas ur spel
            eftersom en regering vid varje tillfälle kan besluta sig för att
            vara mer generös i en extrem humanitär situation.
          </note>
          <note>
            Vi ser i alla fall positivt på att regeringen har arbetat med
            frågan genom utredningen och att man har kommit med ett lagförslag
            som tydliggör skillnaderna. Men ett samhälles katastrofberedskap
            är någonting som aldrig är fullbordat. Det är därför det är så
            viktigt att samtliga partier deltar i debatten om hur vi ska utveckla
            vårt samhälles krisberedskap. Det här är ett steg i den riktningen.
            Därför är det viktigt att ni alla deltar på olika sätt i samtalet
            om detta.
          </note>
          <note>
            I propositionen läggs vikt vid skillnaden mellan den enskildes
            ansvar och ersättningsskyldighet. När man tittar tillbaka ser
            man att utvecklingen har gått snabbt i riktning mot att allt fler
            människor befinner sig utomlands allt oftare och i allt längre
            perioder. Vi kan läsa siffrorna. Man bedömer att det finns en
            halv miljon utlandssvenskar i världen svenskar som bor och arbetar
            tillfälligt eller mer varaktigt i andra länder. Utöver detta befinner
            sig 200 000 svenskar på resa utomlands varje månad. Då förstår
            man själv hur stor sannolikheten är att vi ganska snart igen kommer
            att behöva ställas inför frågan om evakuering.
          </note>
          <note>
            Jag skulle kunna prata länge om det här. Problemet är att denna
            utredning och det förslag vi har framför oss lämnar blottor för
            framtiden. Här hänvisar vi till ett ökat ansvar för individen
            samtidigt som vi vet att det är allt fler människor som inte är
            försäkrade när de är utomlands. Vi skärper en lag som omfattar
            människor som inte lever upp till lagens kriterier. Många människor
            har inte råd med eller bryr sig inte om att teckna en försäkring.
            De kanske befinner sig så länge utomlands att försäkringen går
            ut, och de förnyar den inte. Detta förhållande kommer vi att ställas
            inför i ett läge när det blir aktuellt med massevakuering. Vi
            kommer att ställas inför frågan om vi ska kräva pengar från de
            människor som har bedömt sig inte ha råd att ta försäkringar.
            Det är en av de problemställningar som vi har pekat på i utredningen
            men som utredningen inte hade något svar på. Miljöpartiet påtalade
            ganska tydligt i utredningen att det är viktigt att vi går vidare.
          </note>
          <note>
            Vi på den rödgröna sidan anser att det är viktigt att göra det
            på två områden. Det är framför allt viktigt att vi går vidare
            med att stimulera och uppmuntra en ökad försäkringsbenägenhet.
            Vi vet inte på vilket sätt vi kan nå dit, men vi skulle gärna
            vilja se att man utredde den frågan.
          </note>
          <note>
            Slutligen vill jag komma med en reflexion. Det är inte tydligt
            på vilket sätt man hanterar en katastrof med det upplägg som i
            dag är organiserat i Regeringskansliet. I en kris krävs det ett
            tydligt ansvar och ett tydligt chefskap. Här hänvisas till att
            man ska ha samordning genom samverkan, och det fungerar inte.
            Det säger all utredning om krishantering i världen. Det tror jag
            att en ny regering måste se över.
          </note>
          <note type="speaker">
            Anf. 119 HANS LINDE (v):
          </note>
          <note>
            Herr talman! Jag ska hålla mitt anförande kort. Jag instämmer
            i väldigt mycket av det Kent Härstedt sade.
          </note>
          <note>
            Det här betänkandet handlar om en lag om konsulära katastrofinsatser
            som den borgerliga regeringen presenterat. Det blir tyvärr inte
            så mycket debatt om den här frågan i dag. Det är med debatter
            som med tango det krävs två för att man ska kunna genomföra det.
            I det här fallet har den borgerliga sidan valt att lämna walk
            over och inte ställa upp med någon deltagare i debatten. Jag tycker
            att det är synd. Jag tycker att det här är viktiga frågor, vilket
            också Kent Härstedt synliggjorde.
          </note>
          <note>
            Inte sedan vikingatidens handelsfärder och plundringståg har
            så många svenskar varit ute på resande fot och befunnit sig i
            olika delar av världen. Det finns få länder på jordklotet där
            det inte finns svenska företag som är etablerade. Tusentals svenskar
            pluggar och studerar i andra delar av världen. Vi åker på chartersemester
            till Brasilien, Thailand och Kap Verdeöarna. Vi är många som tar
            vår ryggsäck och reser runt i världen till länder som Uruguay,
            Madagaskar eller Nepal.
          </note>
          <note>
            Då krävs det att vi har ett oerhört tydligt regelverk och att
            varje enskild svensk medborgare som reser vet vad som gäller och
            vart man kan vända sig i händelse av kris. Vi behöver ett regelverk
            för att ge trygghet till den enskilde resenären. Man ska inte
            behöva känna oro när man ger sig ut på resa i världen, utan man
            ska kunna fokusera på att njuta av sin semester.
          </note>
          <note>
            Det här behovet av tydlighet har ju tydliggjorts på flera tragiska
            sätt under de senaste åren. Tsunamikatastrofen och Israels krig
            mot Libanon har nämnts. Det finns också fler, och den senaste
            situationen med askmolnet har tydliggjort behovet av tydliga regelverk
            för vad den enskilde kan förvänta sig.
          </note>
          <note>
            Jag tycker att det är helt avgörande att staten har en god beredskap
            och en tydlig organisation för att snabbt kunna hjälpa till vid
            kriser och katastrofinsatser. Det är också oerhört viktigt att
            vi har en tydlig ansvarsfördelning mellan staten, rese- och försäkringsbolagen
            och den enskilde resenären.
          </note>
          <note>
            Vi från oppositionen tycker att det i grunden är ett bra lagförslag
            som har presenterats. Man är oerhört tydlig med ansvarsfördelningen.
            Det blir också tydligare för den enskilde. Men för att det här
            ska fungera krävs det också oerhört tydlig information ut till
            medborgarna. Det är nyckeln och A och O för att det här ska kunna
            ros i land.
          </note>
          <note>
            Här ser vi tydliga brister i regeringens proposition. Därför
            har vi i den rödgröna oppositionen gemensamt reserverat oss. Jag
            yrkar bifall till reservationen.
          </note>
          <note type="speaker">
            Anf. 120 BODIL CEBALLOS (mp):
          </note>
          <note>
            Herr talman! Jag ska också fatta mig kort. Vi ska strax votera,
            och vi ska gärna vara färdiga innan dess. Jag börjar med att instämma
            i de två föregående talarnas anföranden. Vi har en gemensam reservation
            som jag naturligtvis också yrkar bifall till.
          </note>
          <note>
            Jag skulle vilja ta upp en fråga som jag tog upp med rättschefen
            som föredrog ärendet i utskottet. Det kan uppstå en del praktiska
            problem när en stor katastrof inträffar och människor ska komma
            tillbaka till Sverige väldigt snabbt. Vi såg hur det var när tsunamikatastrofen
            inträffade. Människor stod plötsligt helt och hållet på bar backe.
            De hade varken kläder, pass eller någonting kvar av sina ägodelar.
          </note>
          <note>
            Som vår lagstiftning i dag är uppbyggd har man egentligen bara
            rätt att få hjälp av Utrikesdepartementet fram till gränsen. De
            flesta kommer tillbaka med flyg, och då kommer man kanske i närheten
            av sin hemort. Men om vi har ett askmoln som gör att människor
            inte kan flyga och människor i stället bara kommer till Malmö
            hamnar vi i den situationen att de står där i sina badbyxor utan
            pengar, kontokort eller någonting.
          </note>
          <note>
            Vi har en lucka i lagstiftningen som vi kanske borde täppa till
            så småningom. Det är ett medskick till regeringen att vi också
            måste titta på det.
          </note>
          <note>
            Nu tror inte jag att vi kommer att hamna i den situationen, för
            kommunerna har sina krisberedskapsgrupper. Man försöker vara på
            plats och hämta hem sina egna kommuninvånare. Men vi har ett glapp
            mellan den ordinarie lagstiftningen när det gäller våra medborgares
            möjlighet att komma hem med hjälp av UD och den här nya lagen.
            Det är ett medskick till regeringen.
          </note>
          <note>
            Överläggningen var härmed avslutad.
          </note>
          <note>
            15 § Ändring i lagen (1996:95) om vissa internationella sanktioner
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            16 § Beslut om ärenden som slutdebatterats den 22 april
          </note>
          <note>
            Punkt 4
          </note>
          <note>
            Punkt 5
          </note>
          <note>
            Övriga punkter
          </note>
          <note>
            17 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Punkt 12
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 17
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 april
          </note>
          <note>
            Carina Adolfsson Elgestam
          </note>
          <note>
            Greger Tidlund
          </note>
          <note>
            Börje Vestlund
          </note>
          <note>
            Alf Eriksson
          </note>
          <note>
            Veronica Palm
          </note>
          <note>
            Tommy Waidelich
          </note>
          <note>
            Mikael Damberg
          </note>
          <note>
            Maryam Yazdanfar
          </note>
          <note>
            Peter Hultqvist
          </note>
          <note>
            Sylvia Lindgren
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 4 maj.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 28 april
          </note>
          <note>
            Krister Örnfjäder
          </note>
          <note>
            Désirée Pethrus Engström
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Lena Olsson
          </note>
          <note>
            Börje Vestlund
          </note>
          <note>
            Veronica Palm
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 4 maj.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27 april
          </note>
          <note>
            Christin Hagberg
          </note>
          <note>
            den 28 april
          </note>
          <note>
            Birgitta Eriksson
          </note>
          <note>
            Ameer Sachet
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Lars Johansson
          </note>
          <note>
            Bodil Ceballos
          </note>
          <note>
            Bodil Ceballos
          </note>
          <note>
            Eva Sonidsson
          </note>
          <note>
            Carin Runeson
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 4 maj.
          </note>
          <note>
            21 § Kammaren åtskildes kl. 16.15.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
