<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--40</head>
          <docDate when="2009-12-01">2009-12-01</docDate>
        </div>
      </front>
      <body>
        <div>
          <note n="f0c249a6">
            ﻿
          </note>
          <note n="551ae510">
            Riksdagens protokoll
          </note>
          <note n="3b72768c">
            2009/10:40
          </note>
          <note type="date" n="f1007532">
            Tisdagen den 1 december
          </note>
          <note n="ab7526eb">
            Kl. 13:00 - 15:17
          </note>
          <note n="3407278e">
            1 § Justering av protokoll
          </note>
          <note n="240c41fc">
            Justerades protokollen för den 24 och 25 november.
          </note>
          <note n="016ffbaf">
            2 § Anmälan om inkomna uppteckningar från EU-nämndssammanträde
          </note>
          <note n="d85d199e">
            Förste vice talmannen anmälde att uppteckningar från EU-nämndens
            sammanträde fredagen den 13 november inkommit.
          </note>
          <note n="e651c516">
            3 § Anmälan om fördröjda svar på interpellationer
          </note>
          <note n="7aa4e135">
            Till riksdagen hade inkommit följande skrivelser:
          </note>
          <note n="c4b2024c">
            Interpellation 2009/10:119
          </note>
          <note n="fae47ab1">
            Interpellation 2009/10:119 Ägandet av Vattenfall
          </note>
          <note n="c185d488">
            Interpellationen kommer att besvaras måndagen den 21 december
            2009.
          </note>
          <note n="f8e1c396">
            Skälet till dröjsmålet är nationella samt utrikes resor.
          </note>
          <note n="0724e6be">
            Dag Ekman
          </note>
          <note n="e45127df">
            Interpellation 2009/10:123
          </note>
          <note n="0accdece">
            Interpellation 2009/10:123 Nationell skoterpolitik
          </note>
          <note n="432c567a">
            Interpellationen kommer att besvaras tisdagen den 8 december
            2009. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="242ec4c3">
            Lena Ingvarsson
          </note>
          <note n="3b336b9a">
            Interpellation 2009/10:125
          </note>
          <note n="57891ffd">
            Interpellation 2009/10:125 Sparbankers framtid
          </note>
          <note n="e88e79f5">
            Interpellationen kommer att besvaras fredagen den 11 december
            2009.
          </note>
          <note n="85947b07">
            Skälet till dröjsmålet är tjänsteresor som inte kunnat flyttas.
          </note>
          <note n="1fbf5f66">
            Erik Nymansson
          </note>
          <note n="21290ec6">
            4 § Svar på interpellation 2009/10:116 om antagningen till högskolan
            för elever som studerat på International Baccalaureate, IB-programmet
          </note>
          <note type="speaker" n="adb7bf75">
            Anf. 1 Statsrådet TOBIAS KRANTZ (fp):
          </note>
          <u who="Q952026" xml:id="i-4a0b76cbd10ee703-0" n="ce8ae631">
            <seg n="44c8b189">
              Herr talman! Mats Pertoft har frågat mig vad jag avser att göra
              för att de bestämmelser om tillträde som träder i kraft den 1
              januari 2010 inte ska medföra problem för de 3 000 elever som
              i dag går på IB-programmet i Sverige samt om jag avser att verka
              för att IB-skolorna får tydlig information om hur de ska hantera
              den nuvarande situationen.
            </seg>
            <seg n="072c6997">
              Det är angeläget att IB-eleverna har tillträde till högskoleutbildning
              på villkor som de upplever som likvärdiga. Det finns dock andra
              grupper av sökande som också har framfört skäl till att de principiellt
              bör hanteras på samma sätt som sökande med betyg från svensk gymnasial
              utbildning vid urval. Detta var också en utgångspunkt för det
              uppdrag som regeringen gav Högskoleverket och Verket för högskoleservice
              i juni 2009.
            </seg>
            <seg n="c1d203dc">
              För närvarande bereds inom Regeringskansliet en ändring i högskoleförordningen.
              Den innebär att sökande med betyg från IB-utbildning, gymnasieutbildning
              inom Europaskolan, åländsk gymnasieutbildning och gymnasieutbildning
              vid utländska internationella skolor för vilken statsbidrag betalas
              ut enligt förordningen (1994:519) om statsbidrag till utbildning
              av utlandssvenska barn och ungdomar ska tillhöra samma urvalsgrupper
              som sökande med betyg från svensk gymnasieskola.
            </seg>
            <seg n="2b524c2b">
              Synpunkter på de nya bestämmelserna har också framförts avseende
              de åtaganden som följer av Sveriges överenskommelse med Danmark,
              Finland, Island och Norge om tillträde till högre utbildning samt
              Sveriges medlemskap i EU. Därför avser regeringen att snarast
              göra en översyn av antagningsreglerna för att bland annat bedöma
              hur sökande med betyg från gymnasieutbildning i de nordiska länderna
              eller EU ska ha tillgång till högre utbildning på likvärdiga villkor
              som sökande med svensk gymnasial utbildning.
            </seg>
            <seg n="425959eb">
              När det gäller information till de sökande som berörs litar jag
              på att våra myndigheter, främst Högskoleverket, Verket för högskoleservice
              samt universitet och högskolor, kommer att vidta de åtgärder som
              krävs.
            </seg>
          </u>
          <note type="speaker" n="112abf98">
            Anf. 2 MATS PERTOFT (mp):
          </note>
          <u who="Q6043976" xml:id="i-298555bc7a0d019b-0" n="e6ba7d42">
            <seg n="a590bcc3">
              Herr talman! Jag vill tacka ministern för svaret, som faktiskt
              är väldigt positivt. Jag får säga att jag är väldigt glad.
            </seg>
            <seg n="b1dc8e93">
              Det är andra gången som jag interpellerar, nu till den andre
              ministern. Först var det Lars Leijonborg som kort före sommaren
              fick svara på en liknande fråga. Det ledde fram till att Högskoleverket
              bland annat fick i uppdrag att titta på de här bitarna. Det är
              ett bra svar. Det är positivt, och jag är glatt överraskad.
            </seg>
            <seg n="dd7528e6">
              Samtidigt är det lite märkligt att man nu måste gå in och ändra
              i lagar och regler för en gymnasieutbildning som har funnits i
              Sverige ganska länge. Jag är osäker, men jag tror att IB-programmet
              har funnits i minst tio år i svensk gymnasieskola. Det finns på
              många orter, och det är väldigt omtyckt. Det är verkligen ett
              högkvalitativt program. Och plötsligt hotas eleverna där av att
              inte få räknas in bland svenska gymnasieelever när man söker till
              högskolan.
            </seg>
            <seg n="3fb829b1">
              Jag undrar hur departementen arbetar i dag när sådana saker kan
              hända, eller om det är någon medveten strategi att man ska likrikta
              den svenska skolan så att avigheter eller olikheter inte kommer
              att kunna finnas i framtiden. Men nu är det ändrat, och nu verkar
              det vara positivt.
            </seg>
            <seg n="bc859c00">
              Jag har en principiell fråga: Hur kunde en sådan här sak uppstå?
              Det måste ju räknas som en malör. Någonting måste ha gått snett
              när svensk utbildning plötsligt inte längre räknas som svensk
              utbildning.
            </seg>
            <seg n="7843e6fd">
              Jag vill också ställa en annan fråga. Det är väldigt viktigt
              för de här skolorna att allting finns på plats så snabbt som möjligt,
              så att man kan ge besked till de elever som nu söker till IB-programmet
              för nästa läsår. Hur snabbt kommer regelverket på plats? Nu har
              vi ministerns ord, och det var intressant att i tidningen i går
              kunna läsa vilken tillfällighet inför den här interpellationsdebatten
              att det här skulle ske. Hur snabbt kommer vi verkligen att se
              regelförändringarna på plats så att skolan vet vad som gäller?
            </seg>
            <seg n="f74f2847">
              Utbildning är en långsiktig fråga. Utbildning är ingenting som
              man ändrar lättvindigt. Det är det som har ställt till det. Jag
              vet inte hur många elever som har valt bort IB-programmet i Sverige
              för att de inte har vetat hur tillträdet till högskoleutbildning
              kommer att regleras. Det måste undvikas, så att de elever som
              nu väljer vet vad som gäller. Och då är det bråttom. När finns
              det nya regelverket på plats?
            </seg>
            <seg n="0d556424">
              Det vore också intressant att veta: Hur har en sådan malör kunnat
              inträffa?
            </seg>
          </u>
          <note type="speaker" n="5c34409f">
            Anf. 3 Statsrådet TOBIAS KRANTZ (fp):
          </note>
          <u who="Q952026" xml:id="i-4a0b76cbd10ee703-1" n="ce8ae631">
            <seg n="d0e2c2cb">
              Herr talman! Bakgrunden till de nya antagningsreglerna var den
              reform som vi genomförde 2007. Det fanns två bärande motiv bakom
              den reformen, dels att vi skulle gynna direktövergång från gymnasiet
              in i högskolan, dels att vi ville införa meritpoäng för att stimulera
              elever att läsa moderna språk och matematik, framför allt avancerade
              kurser i dessa ämnen, på gymnasiet. Inte minst i den senare delen
              har vi redan sett mycket tydliga resultat. Antalet elever på gymnasiet
              som läser moderna språk och matematik har ökat kraftigt enligt
              alla de indikationer vi har fått.
            </seg>
            <seg n="de40c702">
              Tyvärr var Miljöpartiet emot just den delen när vi röstade om
              detta i riksdagen.
            </seg>
            <seg n="b0e39749">
              Mats Pertoft frågar: Hur kunde detta inträffa? Ja, den frågan
              kan Mats Pertoft delvis ställa till sig själv.
            </seg>
            <seg n="c6817d96">
              När reformen antogs 2007 kunde konsekvenserna när det gällde
              IB-programmet inte riktigt överblickas. Nu försöker vi göra det
              vi kan för att rätta till de problem som har uppstått. När frågan
              var uppe i riksdagen 2007 fanns det inga motioner från Miljöpartiet
              där detta uppmärksammades. Inte heller 2006 när den dåvarande
              regeringen gjorde reformer när det gällde antagningssystemet uppmärksammade
              Miljöpartiet den här frågan.
            </seg>
            <seg n="5e95972b">
              Därför kan frågan likaväl ställas tillbaka till Miljöpartiet:
              Varför uppmärksammade inte ni detta?
            </seg>
            <seg n="d90f1aff">
              Jag tycker att det är lika bra att lägga det här bakom sig och
              säga: Låt oss vara glada i dag över att vi har fått fram en lösning
              som innebär att IB-eleverna får konkurrera på samma villkor som
              elever med vanliga svenska gymnasiebetyg. Låt oss glädjas över
              detta i stället för att gräva i historien, när det förmodligen
              är så att det finns både borgerliga politiker och miljöpartipolitiker
              som borde ha uppmärksammat detta tidigare men som inte gjorde
              det. Nu rättar vi till detta, och jag är glad över det.
            </seg>
            <seg n="2cd49386">
              Det regelverk som vi nu föreslår ska träda i kraft den 1 januari
              2010. Det är ett tydligt och klart besked. I praktiken innebär
              det att det kommer att få betydelse för antagningen hösten 2010.
              Vi kommer att fatta detta beslut i regeringen inom de närmaste
              veckorna, så det kommer att träda i kraft den 1 januari 2010.
            </seg>
          </u>
          <note type="speaker" n="dbe05264">
            Anf. 4 MATS PERTOFT (mp):
          </note>
          <u who="Q6043976" xml:id="i-298555bc7a0d019b-1" n="e6ba7d42">
            <seg n="fcb844d2">
              Herr talman! Jag är väldigt glad över att vi får tydligt besked
              om att detta kommer att gälla från den 1 januari 2010.
            </seg>
            <seg n="6cf0201e">
              Ministern menar att även Miljöpartiet borde ha kommit på detta.
              Nu är det ju inte vi som sitter i regeringsställning. Vi gjorde
              det inte heller under förra mandatperioden. Det är regeringen
              som lägger förslagen.
            </seg>
            <seg n="86ffc0af">
              Det som generellt oroar mig i denna fråga nu är det utrett, det
              är vi helt överens om är att ju mer man från politisk sida går
              in och detaljreglerar med meritpoäng och andra saker, desto större
              blir risken för att man också får sidoeffekter. Den här regleringen
              fick ju helt tydligt negativa sidoeffekter för IB-eleverna.
            </seg>
            <seg n="a5d1a69f">
              Vi kan vara glada över att IB-gymnasierna är så aktiva att de
              uppmärksammade detta snabbt och satte i gång en rörelse, att det
              finns en Facebookgrupp om detta, och att de fick oss politiker
              att agera. Jag undrar om något skulle ha hänt av sig självt. Det
              verkade inte så när jag diskuterade frågan med Lars Leijonborg
              i somras, men nu är det tydligt att något har hänt. Som särskilt
              positivt vill jag lyfta fram att ministern är positiv trots att
              utredningens svar inte var lika positivt. Det var det som fick
              mig att lägga fram interpellationen.
            </seg>
            <seg n="1aea324c">
              Jag fick påstötningar från flera skolor om att det som föreslogs
              från verket inte innebar någon förändring. Jag vill därför ge
              ministern en speciell eloge för att han har förstått situationen
              och rättat till det här. Det hade varit en mycket märklig situation
              om svenska gymnasieelever inte hade räknats som svenska gymnasieelever
              inte för att jag vill vara nationalistisk, men det är ju dem som
              är våra skattebetalare och medborgare som vi bygger skolan för.
            </seg>
            <seg n="b80a3362">
              Jag vill tacka för att ministern faktiskt lät förnuftet och klokskapen
              regera i stället för att lyssna på verket. Jag hoppas att man
              tänker sig för från regeringens sida när man detaljreglerar på
              det här sättet nästa gång, så att man undviker sådana här fadäser.
              Även om vi i oppositionen naturligtvis kan hjälpa till att rätta
              till dem är det ju inte alltid man lyssnar på oss. Men tack ska
              du ha!
            </seg>
          </u>
          <note type="speaker" n="a971b347">
            Anf. 5 Statsrådet TOBIAS KRANTZ (fp):
          </note>
          <u who="Q952026" xml:id="i-4a0b76cbd10ee703-2" n="ce8ae631">
            <seg n="d93018fd">
              Herr talman! Först vill jag säga att jag delar Mats Pertofts
              uppfattning om hur viktigt IB-programmet är och hur mycket det
              tillför den svenska gymnasieskolan och det svenska utbildningsväsendet.
              Det är verkligen i mångt och mycket ett flaggskepp för svensk
              utbildningspolitik. Man satsar och har under många år satsat enormt
              mycket på kunskap och kvalitet i utbildningen, och man har legat
              i toppen när det gäller resultat och kan också hävda sig mycket
              bra internationellt. Det är verkligen en toppenutbildning, och
              det ligger i linje med regeringens ambition att höja statusen
              och kunskapen i det svenska utbildningsväsendet att satsa på kunskap
              och kvalitet.
            </seg>
            <seg n="f424087c">
              Därför är jag extra glad över att vi i dag kan ge beskedet att
              de elever som läser på IB-programmet ska kunna konkurrera på precis
              samma villkor som elever som får vanliga svenska gymnasiebetyg.
              Det är en viktig signal.
            </seg>
            <seg n="c0354025">
              För de allra flesta är det helt uppenbart att IB-programmet är
              en del av det svenska utbildningsväsendet. Man kan inte betrakta
              det som en utländsk examen, utan det är faktiskt en del av det
              svenska utbildningsväsendet. Så betraktas det av de allra flesta.
              Den ändring som vi nu genomför är fullt logisk ur det perspektivet.
            </seg>
            <seg n="a41f8bbf">
              Precis som Mats Pertoft säger gav vi ett uppdrag till Högskoleverket
              och Verket för högskoleservice i början av juni i år. De fick
              i uppdrag att lämna resultat till oss den 1 oktober. Det gav dock
              inte riktigt det underlag som vi hade väntat oss. Det har lett
              till att vi har fått jobba ganska intensivt på departementet och
              i Regeringskansliet för att ändå försöka fatta beslut om den här
              förändringen.
            </seg>
            <seg n="07eba968">
              Jag är väldigt glad över att vi har lyckats gå i mål med nya
              regler som ska kunna träda i kraft den 1 januari 2010. Det har
              inte varit lätt, men jag är glad över att vi är där.
            </seg>
            <seg n="781683db">
              Det är naturligtvis helt rätt som Mats Pertoft säger att man
              alltid ska tänka igenom alla konsekvenser. Jag bara konstaterar
              att de konsekvenser som har uppstått när det gäller IB-eleverna
              förutsåg inte vi och ingen annan politiker heller, tror jag. Därför
              hade vi ingen debatt om detta när bestämmelserna antogs.
            </seg>
            <seg n="33ca365f">
              Grundprincipen i den reform som vi antog 2007 tycker jag är helt
              rätt. Vi måste uppmuntra elever som läser avancerade kurser i
              matematik och språk att fortsätta göra det. Vi riskerar annars
              att hamna i en situation där ungdomarna har sämre språkkunskaper
              än sina föräldrar, och det är naturligtvis oacceptabelt i en tid
              då vi lever i globalisering och internationalisering. Grundprincipen
              i det systemet är helt rätt, och den ligger fast. Men om det visar
              sig att det finns konsekvenser som vi inte kunde överblicka ska
              vi som politiker naturligtvis inte ha större prestige än att vi
              kan backa och säga att vi har gjort fel.
            </seg>
            <seg n="6e46a60e">
              Nu ändrar vi detta. Jag tycker att det här är en glädjens dag.
              Det viktigaste är inte att jag och Mats Pertoft kan glädja oss
              utan att landets IB-elever kan glädja sig.
            </seg>
          </u>
          <note n="3a292bae">
            Överläggningen var härmed avslutad.
          </note>
          <note n="1f610286">
            5 § Svar på interpellation 2009/10:104 om kommuners ansvar för
            den nationella flyktingpolitiken
          </note>
          <note type="speaker" n="5b9ed3ee">
            Anf. 6 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-0" n="ce8ae631">
            <seg n="235ae891">
              Herr talman! Leif Jakobsson har frågat mig vilka åtgärder jag
              tänker vidta för att engagera alla Sveriges kommuner i flyktingmottagandet.
            </seg>
            <seg n="5ab6f00f">
              Vidare har Leif Jakobsson i interpellationen frågat mig vilket
              ansvar jag anser att kommunalpolitiker och kommuner har för den
              svenska flyktingpolitiken och om jag anser att det är rimligt
              att texter som de som citerats i interpellationen förekommer på
              officiella hemsidor.
            </seg>
            <seg n="51899f8c">
              Låt mig först klargöra att det är riksdagen och regeringen som
              ansvarar för den svenska migrationspolitiken.
            </seg>
            <seg n="190f8edd">
              Staten har det övergripande organisatoriska ansvaret för mottagandet
              av asylsökande. Kommuner och landsting har viktiga roller vad
              gäller genomförandet av vissa insatser inom mottagandet. Detta
              gäller exempelvis skolgång samt hälso- och sjukvård för asylsökande.
              För sådana insatser lämnas statlig ersättning.
            </seg>
            <seg n="2a48f72a">
              Kommunerna har även en särskild roll vad avser mottagandet av
              ensamkommande asylsökande barn genom att man sedan den 1 juli
              2006 även har ett ansvar för dessa barns boende. För att möjliggöra
              detta träffar Migrationsverket överenskommelser med kommunerna
              om mottagandeplatser. Detta är en ordning som beslutades av en
              enig riksdag.
            </seg>
            <seg n="edaf1103">
              En av utgångspunkterna för reformen var att kommunerna genom
              sitt ansvar för den sociala barn- och ungdomsvården har den rätta
              kompetensen för mottagandet av ensamkommande asylsökande barn
              och att man genom reformen skulle stärka skyddet för dessa barn.
            </seg>
            <seg n="bf45be68">
              Jag avser inte att kommentera olika uttalanden på kommunala hemsidor,
              men jag kan konstatera att kommunerna har ett ansvar för att de
              barn som vistas i kommunerna blir väl omhändertagna.
            </seg>
            <seg n="3c002c2d">
              Det råder dock i dag en akut brist på platser för ensamkommande
              barn.
            </seg>
            <seg n="7b753ff5">
              För att på kort sikt komma till rätta med problematiken har jag
              utsett en särskild koordinator för mottagandet av asylsökande
              ensamkommande barn. Dennes uppgift blir att i aktiv dialog med
              landets kommuner snabbt öka antalet platser i kommunerna så att
              den akuta situationen får en lösning. Koordinatorns uppgift kommer
              också att innefatta en analys av anledningarna till att vissa
              kommuner valt att inte teckna överenskommelser med Migrationsverket.
            </seg>
            <seg n="9f9ba932">
              Regeringen avser även att ta initiativ till en översyn av systemet
              för mottagande av ensamkommande barn. En utredning ska belysa
              vissa frågor inom området och bland annat redovisa förslag som
              kan inbegripa lagstiftning.
            </seg>
          </u>
          <note type="speaker" n="d8fc92da">
            Anf. 7 LEIF JAKOBSSON (s):
          </note>
          <u who="Q3373340" xml:id="i-184f3691ec66eb7f-0" n="0880b3a7">
            <seg n="3c076e92">
              Herr talman! Först vill jag tacka för svaret. Det är mycket vatten
              som har runnit under broarna sedan jag skrev den här interpellationen.
              Jag skrev den direkt när jag hade tagit del av agerandet från
              Vellinges moderata kommunalpolitiska ledning.
            </seg>
            <seg n="891fd5e0">
              Debatten som följde hade i och för sig det goda med sig att samhället
              i stort blev uppmärksammat på situationen för ensamkommande flyktingbarn
              och att regeringen och statsrådet Billström i alla fall i ord
              har tvingats ta tag i frågan. Åtgärder som vi i oppositionen tidigare
              hade krävt var nu plötsligt möjliga. Det är ju en del av det svar
              jag har fått i dag. Det är gott så långt.
            </seg>
            <seg n="b9fe440e">
              Det krävs sannerligen både statliga insatser och långt vidare
              kommunalt engagemang om vi ska kunna ge de här barnen ett värdigt
              liv. Transitkommunerna som nu agerar slussar har fått ta ett allt
              större ansvar för vad som egentligen är ett nationellt ansvar.
              Det behövs fler transitkommuner men framför allt ett gemensamt
              ansvarstagande i mottagandet.
            </seg>
            <seg n="c2a1568c">
              Men, herr talman, min interpellation handlar egentligen om en
              djupare frågeställning än så. Det handlar om ledarskap, om politiskt
              ansvar för grundläggande mänskliga rättigheter och värderingar,
              om ledarskap som står upp för alla människors lika värde och inte
              underblåser fördomar och främlingsfientlighet. Det handlar också
              om kommunernas ansvar för den nationella politiken.
            </seg>
            <seg n="aa61c79e">
              I dessa avseenden har statsrådet avstått från att över huvud
              taget svara mig. Det är väldigt olyckligt, för det här behöver
              verkligen diskuteras. Men det är klart, det är ju moderata partikamrater
              till Billström som är upprinnelsen till den här debatten.
            </seg>
            <seg n="4e2fecca">
              Som sagt: Det som fick mig att ställa interpellationen var att
              Vellinges moderata kommunledning använde kommunens hemsida till
              att misstänkliggöra både flyktingbarnen och den nationella flyktingpolitiken
              samma dag som det sedan på kvällen skulle hållas informationsmöte
              för medborgarna om ett transitboende i kommunen.
            </seg>
            <seg n="9edba1fc">
              Formuleringarna var både insinuanta och försåtliga. Så här stod
              det:
            </seg>
            <seg n="99f5c73b">
              Detta agerande, som också skett i andra mindre kommuner i Skåne,
              visar på ett sammanbrott för svensk flyktingpolitik. Det kan inte
              längre vara ett kommunalt problem i Sverige att ta emot denna
              strida ström av tonårspojkar från oroshärdar i Asien och Afrika.
              Det måste lösas på nationell nivå inom ramen för EU. Vi kommer
              därför att undersöka vilka möjligheter vi har för att stoppa denna
              cirkus. Så här får det inte gå till.
            </seg>
            <seg n="cca99b52">
              Det säger sig självt att de medborgare som den kvällen gick till
              mötet med företaget som anordnar slussen kom dit med förutfattade
              meningar.
            </seg>
            <seg n="a37c81b5">
              Den moderata kommunledningen har mycket starkt väljarstöd och
              därför ett mycket stort ansvar för vad man säger och gör. Jag
              lider med alla de Vellingebor som i riksmedier utmålats som inskränkta
              och hjärtlösa egoister. De har fått lida för en kommunledning
              som brustit i sitt ansvar. Jag säger tack till alla de modiga,
              framför allt ungdomar, som visat att det finns andra krafter i
              kommunen.
            </seg>
            <seg n="d69f888a">
              Vellinges moderaters beskrivning av den nationella flyktingpolitiken
              som en cirkus och deras oförbehållsamma uttalande om att inte
              delta ställer alla kommuners ansvar på sin spets. Sverige består
              faktiskt av kommuner. Staten har själv inget territorium att upplåta
              för flyktingmottagande.
            </seg>
            <seg n="1cb32a4f">
              Att, som Billström gör i dag, vägra kommentera så uppenbara angrepp
              på grundläggande svenska värderingar är inte klargörande. Jag
              tycker att det behöver sägas klart och tydligt från riksdagens
              talarstol att alla Sveriges kommuner har ett ansvar och att det
              inte är acceptabelt att kommunalpolitiker underblåser främlingsfientlighet.
              Att Billström inte gör det i dag, herr talman, är fegt.
            </seg>
          </u>
          <note type="speaker" n="78612f2c">
            Anf. 8 ULF NILSSON (fp):
          </note>
          <u who="Q6012166" xml:id="i-5671d1c99e6a0de6-0" n="18ef13c6">
            <seg n="f604ad62">
              Herr talman! Av någon anledning har antalet ensamkommande flyktingbarn
              till Europa och till Sverige de senaste åren ökat väldigt kraftigt.
              Det finns naturligtvis många olika orsaker till att barn kommer.
              Men utan att fundera över det är vi ju alla överens om att minderåriga
              barn och ungdomar måste tas om hand, både under den tid som de
              får en prövning av sina asylskäl, när man prövar om de kan åka
              tillbaka eller inte, och när de eventuellt har fått uppehållstillstånd.
            </seg>
            <seg n="844618be">
              I dag är det, vad jag kan se, ungefär 60 procent av dem som har
              sökt det senaste året som har fått uppehållstillstånd.
            </seg>
            <seg n="965c3067">
              Det som hände i Vellinge var naturligtvis oerhört beklagligt.
              Trots att Vellinge kommun själv inte skulle betala för det här
              transitboendet och trots att det var andra som skulle ta ansvar
              för det var det uttalanden som kändes mycket obehagliga.
            </seg>
            <seg n="6f7b4629">
              Samtidigt, som bland annat Leif Jakobsson själv påpekar, kom
              det väldigt snabbt reaktioner från många håll i Vellinge. Nu står
              folk i kö, mer eller mindre, för att anmäla sig som gode män.
              Och även andra skånska kommuner som inte har tagit ansvar för
              ensamkommande flyktingbarn har nu hört av sig till Migrationsverket.
            </seg>
            <seg n="bfd38228">
              Det riktigt beklagliga är nämligen att så många kommuner har
              vägrat att ta ett ansvar, att ställa upp, att skriva ett avtal,
              att ordna familjehem och så vidare för ensamkommande flyktingbarn.
              Där har både Leif Jakobsson och jag och alla andra som jobbar
              med rikspolitik ett ansvar att påverka våra partier. Det är nämligen
              inte så att det är någon tydlig skillnad mellan borgerliga och
              rödgröna kommuner, utan det är ungefär lika många från båda sidorna
              som inte har visat sig intresserade av att ställa upp, och det
              är djupt beklagligt. Om varje kommun i Sverige tog emot ett par
              ensamkommande flyktingbarn skulle vi inte längre ha de här problemen.
            </seg>
            <seg n="a6ea2369">
              Nu verkar följden av den här negativa debatten kunna bli en positiv
              reaktion.
            </seg>
            <seg n="4b22861c">
              Från Folkpartiets sida har vi hela tiden varit väldigt tydliga.
              Vi tycker att även om utgångspunkten är att man ska komma överens
              frivilligt måste det finnas en gräns, både när det gäller flyktingar
              i allmänhet och när det gäller barn, där staten faktiskt kan tvinga
              en kommun. Det är naturligtvis inte det önskvärda, men möjligheten
              ska finnas.
            </seg>
            <seg n="71d38064">
              Därför är vi väldigt glada över att migrationsministern, i fråga
              om den utredning som ska tillsättas, säger att även olika typer
              av lagliga åtgärder ska utredas.
            </seg>
            <seg n="a0f41bd1">
              En svensk kommun tillhör, som sagt, Sverige och kan inte bedriva
              en egen migrationspolitik utan måste solidariskt finna sig i den
              politik som riksdagen, ofta i bred enighet, har bestämt. Det är
              vad det handlar om när det gäller migrationspolitik.
            </seg>
            <seg n="beb2a909">
              Vi har en början. En koordinator har utsetts. Samordningsdiskussioner
              mellan kommuner startar. Och en utredning ska titta närmare på
              eventuell lagstiftning. Jag tycker att det glädjande nog tyder
              på handlingskraft från regeringen.
            </seg>
            <seg n="0d2e2359">
              Jag tycker att mycket positivt har hänt sedan Leif Jakobsson
              skrev sin interpellation. Jag förstår verkligen att han skrev
              den i den situation som då var, för det var väldigt beklagligt.
              Men nu tycker jag att vi är på rätt väg, och det verkar som att
              vi faktiskt får allt fler kommuner som är beredda att ställa upp.
              Men både Leif Jakobsson och jag och andra ska hjälpa till och
              driva på gentemot våra respektive partier.
            </seg>
          </u>
          <note type="speaker" n="b41bc29e">
            Anf. 9 LUCIANO ASTUDILLO (s):
          </note>
          <u who="Q4355921" xml:id="i-d5eef3c356f5b679-0" n="56730b63">
            <seg n="e0bba3a7">
              Herr talman! De flesta av oss har barn runt omkring oss, egna
              barn eller barnbarn. Vi följer dem i deras utveckling. Vi gläds
              när de mår bra, utvecklas och når framgång i sina liv. Vi känner
              oro och försöker finnas där när de behöver vårt stöd.
            </seg>
            <seg n="57bf213a">
              Nästan samma känsla och samma handlingskraft har vi också när
              det gäller våra grannars barn. Det är det som gör så många av
              oss så stolta över vårt land. Det är därför Sverige är så fantastiskt.
            </seg>
            <seg n="0138e909">
              Mottagandet av ensamkommande flyktingbarn och Vellingesammanbrottet
              sätter allt det här på prov.
            </seg>
            <seg n="f096cf8a">
              För mig är detta inte främst en partipolitisk fråga. Jag är helt
              övertygad om att alla riksdagspartier vill ha en annan ordning
              än den nuvarande. Jag är helt övertygad om att de allra flesta
              svenskar är beredda att ge ensamkommande flyktingbarn med skyddsbehov
              en hjälpande hand.
            </seg>
            <seg n="c316477f">
              Situationen har länge varit ohållbar för de fyra transitkommunerna,
              däribland Billströms tidigare hemstad Malmö, men framför allt
              för de ensamkommande barn som det handlar om. Det var också därför
              jag begärde och hade en debatt kring de här frågorna för exakt
              tre veckor sedan, samma dag som Vellingesammanbrottet.
            </seg>
            <seg n="1e8f1d63">
              Då var inte statsrådet lika tydlig. Då var det Malmö som fick
              skäll av Billström. Förslagen om extra transitkommuner, om att
              se över ersättningssystem och om att överväga en pliktlag var
              då kortsiktiga. Det var inga lösningar. Mindre än en vecka senare
              presenterade statsrådet Billström dem som lösningar på problemet.
            </seg>
            <seg n="f7689442">
              Jag tycker ändå att det är positivt. Det är ett fall framåt.
              Något gott kanske kom ur Vellingesammanbrottet. Men i Billströms
              värld är fortfarande alla de här lösningarna, som vi debatterade
              för tre veckor sedan, kortsiktiga. De löser inte grundproblematiken.
              Det stod statsrådet och sade för tre veckor sedan.
            </seg>
            <seg n="63049c08">
              Därefter har han också sagt: Om ingenting händer kommer hela
              systemet att falla ihop någon gång i mitten av december.
            </seg>
            <seg n="4b405018">
              Det är väldigt lite tid kvar.
            </seg>
            <seg n="d89051c7">
              Jag har en fråga utifrån det uttalandet men också utifrån att
              de lösningar som presenteras bara är tillfälliga och kortsiktiga.
              Vilka andra initiativ avser statsrådet att ta så att systemet
              på sikt inte ska falla ihop?
            </seg>
          </u>
          <note type="speaker" n="8783e966">
            Anf. 10 BODIL CEBALLOS (mp):
          </note>
          <u who="Q4942281" xml:id="i-d035ae7aa137b94a-0" n="ce8ae631">
            <seg n="0675ced5">
              Herr talman! Jag hade först inte tänkt gå upp i den här debatten,
              men jag tycker att det är en viktig fråga. Precis som Luciano
              sade här alldeles nyss är det inte en partiskiljande fråga egentligen.
              Alla är vi lika angelägna om att vi ska lösa den problematik som
              vi nu har i Sverige med att det kommer många ensamkommande barn
              och att vi inte får ut dem i kommunerna.
            </seg>
            <seg n="dca5e63a">
              Det är ett gemensamt ansvar som vi har. Jag tror att vi måste
              försöka tackla det gemensamt.
            </seg>
            <seg n="3a239f25">
              Jag har under våren och förra året också besökt många hem för
              ensamkommande barn för att bilda mig en uppfattning om hur det
              fungerar, på vilka sätt man arbetar. Det är olika på olika ställen.
            </seg>
            <seg n="80c48c55">
              Jag minns särskilt en diskussion som jag hade i Söderhamn med
              hemmet där. Där berättade de hur de i grannskapet från början
              var mycket emot att man skulle ha ett hem för ensamkommande barn.
              Man hittade alla möjliga ursäkter. Det skulle bli alldeles för
              besvärligt och si och så.
            </seg>
            <seg n="ed73cd97">
              Men sedan när det väl hade varit i gång under ett tag var uppfattningen
              en helt annan. Man kom till hemmet för ensamkommande barn och
              uttryckte sin uppskattning över killarna som det mestadels var
              som fanns där.
            </seg>
            <seg n="7c9ed3eb">
              Saker och ting förändras när man väl har det inpå knuten. Det
              är inte bara hem för ensamkommande barn som ifrågasätts. När jag
              drev igenom ett föräldrakooperativ tillsammans med några andra
              för 20 år sedan eller mer var det protester bland grannarna. Sedan
              var de nöjda med att det var många barn i grannskapet.
            </seg>
            <seg n="0f29dadc">
              Den skandal som vi hade med Vellinge det är faktiskt en skandal
              kanske behövdes för att verkligen få upp frågan på dagordningen
              så att alla ser vad som händer och för att vi ska kunna få ut
              något gott av det framöver för barnens skull.
            </seg>
            <seg n="167a0bfe">
              Den skandalen kanske behövdes. Vi kan få en större samsyn, och
              ute i kommunerna kan det bli en större samsyn.
            </seg>
          </u>
          <note type="speaker" n="141810b1">
            Anf. 11 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-1" n="ce8ae631">
            <seg n="dce39c21">
              Herr talman! Låt mig börja med att vända mig till interpellanten.
              Regeringens inställning är glasklar i den här frågan. Ska det
              system för mottagande av ensamkommande barn som vi har i Sverige
              och som riksdagen har beslutat om fungera måste fler kommuner
              teckna avtal med Migrationsverket. Det finns ingen annan väg.
              Det finns inget annat som löser det problem som vi ser i dag.
            </seg>
            <seg n="f5fd7a3e">
              De åtgärder som regeringen har vidtagit under de senaste veckorna
              syftar till att försöka hantera den akuta situationen, bland annat
              genom att utse en koordinator för mottagandet av ensamkommande
              barn som har i uppgift att i dialog med kommunerna snabbt se till
              att antalet platser ökar. Det är min förhoppning att det vi nu
              ser och hör rapporter om, nämligen att fler kommuner ställer sig
              i kö hos Migrationsverket, ska innebära att det som jag talade
              om i debatten för ett par veckor sedan ska kunna undvikas, nämligen
              att systemet upphör att fungera.
            </seg>
            <seg n="db384e2d">
              Det finns inget enkelt sätt att hantera detta. Vi har bara 290
              kommuner i Sverige. Av dem är det bara lite mer än 100 som har
              tecknat avtal med Migrationsverket.
            </seg>
            <seg n="6c083730">
              Detta är ett ansvar som åvilar alla oss i den här kammaren som
              representerar riksdagens samtliga partier. Samtliga partier i
              riksdagen ställde sig bakom den nuvarande ordningen. Även interpellanten
              ställde sig bakom den nuvarande ordningen och röstade för den
              när vi införde den 2006. Det kan vara värt att tänka på i det
              här sammanhanget.
            </seg>
            <seg n="afa54abb">
              Jag har inga problem att diskutera Vellinge i sig. Jag har varit
              mycket tydlig med att jag tycker att Vellinge kommun, precis som
              alla andra kommuner i det här landet, ska teckna avtal med Migrationsverket.
            </seg>
            <seg n="72c7da7f">
              Men det finns andra kommuner som har haft exakt samma retorik,
              exakt samma sätt att resonera kring den här frågan. 2007 väckte
              mina partikolleger i Bromölla kommun en motion till kommunfullmäktige
              om att kommunen skulle teckna avtal om att ta emot ensamkommande
              barn.
            </seg>
            <seg n="2a2d44c4">
              Den motionen röstades ned av den socialdemokratiska majoriteten
              i Bromölla som använde exakt de argument som har framförts från
              Vellinge: Det kostar för mycket, man tycker inte att man får ersättning
              från staten trots att det är uppenbart att systemet är kostnadsneutralt,
              och man tycker Leif Jakobsson upprepade dessutom det argumentet
              här i talarstolen att det är ett nationellt ansvar.
            </seg>
            <seg n="bd2c6f6f">
              Men ett nationellt ansvar bygger väl rimligen på att alla är
              med och gör sin del av jobbet? Det tycker jag i alla fall som
              migrationsminister. Därför har jag varit tydlig och kommer att
              fortsätta att vara tydlig med att det som löser det här grundläggande
              problemet är att vi alla bjuder till, att vi alla ställer upp
              och tar ansvaret så att de ensamkommande barnen kan få ett värdigt,
              humant mottagande under sin första tid här i Sverige.
            </seg>
            <seg n="9fc7e552">
              En ibland i debatten förbisedd detalj är att deras rättssäkerhet
              ska kunna garanteras. Det är det som är problemet.
            </seg>
            <seg n="10f769b9">
              Jag lade märke till att både Leif Jakobsson och Luciano Astudillo
              använde uttrycket transitboende. De pratade om transitboende som
              en lösning. Det är ingen lösning på det här problemet. Lösningen
              är att de här barnen får ett permanent boende.
            </seg>
            <seg n="04389565">
              Det är också därför som jag i debatten med Luciano Astudillo
              för någon vecka sedan eftersom han tog upp det kan det vara värt
              att rekapitulera den debatten sade att transitboende inte är en
              lösning på problemet. Det kan aldrig vara det. Det handlar bara
              om att tillfälligt placera barnen på ett ställe. Ska Migrationsverkets
              prövning av de här barnens ärenden kunna komma i gång måste de
              ha ett fast boende.
            </seg>
            <seg n="b499cce4">
              Jag menar att det är dags för alla riksdagens partier att ta
              sitt ansvar gentemot sina kommunpolitiker. Frågan tillbaka till
              interpellanten blir: Vilka åtgärder tänker Socialdemokraterna
              vidta för att samtala med sina kommunpolitiker och få dem att
              teckna de avtal med Migrationsverket som är nödvändiga för att
              det här systemet ska kunna fungera?
            </seg>
          </u>
          <note type="speaker" n="0345899a">
            Anf. 12 LEIF JAKOBSSON (s):
          </note>
          <u who="Q3373340" xml:id="i-184f3691ec66eb7f-1" n="0880b3a7">
            <seg n="b75840c5">
              Herr talman! Jag kan börja med att svara på Billströms fråga.
              De åtgärder vi kommer att vidta är att vår partiledning kommer
              att tillskriva samtliga kommuner som styrs av oss och påtala det
              här. När det gäller Skåne har den socialdemokratiska distriktsstyrelsen
              tagit ett likadant beslut och satt i gång att jobba med varje
              kommun.
            </seg>
            <seg n="d5789d7d">
              Det är alldeles självklart. Jag sade inte att någon går fri.
            </seg>
            <seg n="ca9fec71">
              Tobias Billström säger att man använder samma retorik i andra
              kommuner. Nej, det gör man inte.
            </seg>
            <seg n="801911fa">
              Det är riktigt att man klagar på ersättningen, och det är riktigt
              att man pratar om det nationella ansvaret. Men det som stod på
              Vellinges hemsida var något helt annat. Det var insinuationer.
              Det var försåtliga formuleringar som ifrågasatte barnen. Det skulle
              ha varit ett problem att en stor del av dem var av manligt kön
              och att de kom från Asien och Afrika.
            </seg>
            <seg n="82895b92">
              I den texten är det uppenbart vad man vill och vad man underblåser
              för stämningar. Det är tack och lov inte vanligt i Kommunsverige,
              oavsett politisk färg. Det är det som har gjort att så många,
              inte minst Vellingebor, har gått ut och sagt att nu är det stopp,
              nu kan vi inte leva med en sådan här stämpel på vår kommun.
            </seg>
            <seg n="63ef35d9">
              Jag tycker att det är en väsentlig skillnad. Jag försöker prata
              om och ställa frågan om ansvaret när det gäller att sätta i gång
              sådana här opinioner och framför allt underblåsa dem med den typ
              av resonemang som förts på Vellinge kommuns hemsida av kommunledningen.
            </seg>
            <seg n="68e1c3b0">
              Jag skulle gärna sett att statsrådet som är ansvarig varit betydligt
              tydligare i den frågan. Det är snarare den moderata partisekreteraren
              som har fått ta jobbet att inom partiet ta Vellingemoderaterna
              i örat och försöka klara upp det.
            </seg>
            <seg n="72dd977f">
              Om vi låter de här formuleringarna stå okommenterade från regeringens
              sida, om vi säger att det är okej att man underblåser främlingsfientlighet
              i sin kommun är vi riktigt farligt ute. Vi som bor därnere och
              Billström som har gjort det vet mycket väl hur fort och illa en
              sådan utveckling kan ske. Det är bara att titta över sundet hur
              politiker av olika schatteringar i försök att röstmaximera har
              hängt på sådana här trender och till och med underblåst dem.
            </seg>
            <seg n="104e6bc1">
              Jag säger alltså ja när det gäller åtgärderna bra att regeringen
              nu är på gång med mycket av det som inte minst Luciano Astudillo
              tidigare har påpekat här i kammaren.
            </seg>
            <seg n="516c25bd">
              Men vi väntar fortfarande på frågan om det politiska ledarskapet
              när det handlar om de kommunalpolitiker som underblåser främlingsfientlighet.
            </seg>
          </u>
          <note type="speaker" n="260a877c">
            Anf. 13 ULF NILSSON (fp):
          </note>
          <u who="Q6012166" xml:id="i-5671d1c99e6a0de6-1" n="18ef13c6">
            <seg n="0bf56c62">
              Herr talman! Visst var en del av den retorik som kom fram från
              kommunledningens sida på blogg och hemsida i tidningen olycklig.
              Det är bara att konstatera. Man sade helt enkelt att man inte
              kunde tänka sig några asylsökande i kommunen, trots att lösningen
              i det här fallet var tillfällig och man inte skulle betala. Då
              undrar man ju vad det är för motiv som ligger bakom.
            </seg>
            <seg n="e678ef15">
              Nu har man bett om ursäkt för detta och ändrat sina uttalanden
              lite grann. Jag håller med om att det är beklagligt, och jag vet
              att mina partikamrater i Folkpartiet i Vellinge under många år
              har drivit att Vellinge ska ta emot både traditionella flyktingar
              och ensamkommande flyktingbarn.
            </seg>
            <seg n="428075a8">
              Men det stora problemet blir ändå, Leif Jakobsson och andra i
              oppositionen, att oavsett om det är rödgröna kommuner eller allianskommuner
              så är det alldeles för många kommuner som inte tar sitt ansvar.
              Där vill jag nästan haka på ministerns fråga. För att ha en dialog
              här skulle det vara intressant att höra vad ni har för fler förslag.
            </seg>
            <seg n="59f8d80b">
              Vi har öppnat för att försiktigt pröva lagstiftningsmöjligheter
              och att ha en organiserad samordning med koordinator och så vidare
              och att resonera. Utgångspunkten måste ändå vara att det blir
              allra bäst om man frivilligt kan komma överens och Migrationsverket
              kan ta hänsyn till kommunens speciella förutsättningar både ekonomiskt
              och praktiskt. Sedan ska det ändå finnas något slags tvingande
              möjlighet i bakfickan.
            </seg>
            <seg n="60674a92">
              Min fråga är återigen: Har ni några andra förslag, mer än det
              här med koordinatorn och att titta på lagstiftningsåtgärder och
              så vidare?
            </seg>
            <seg n="d60a89bb">
              Jag hoppas och tror att vi ganska snart ska kunna visa att fler
              kommuner ställer upp, och det tycker jag är ännu viktigare än
              att fördöma en del av den retorik som i sig var värd att fördömas
              det är jag den första att instämma i.
            </seg>
          </u>
          <note type="speaker" n="456b74da">
            Anf. 14 LUCIANO ASTUDILLO (s):
          </note>
          <u who="Q4355921" xml:id="i-d5eef3c356f5b679-1" n="56730b63">
            <seg n="05a5fecb">
              Herr talman! Först vill jag säga till Ulf Nilsson att jag tror
              att det är tredje gången jag står i kammaren och debatterar frågan
              om ensamkommande flyktingbarn. Varje gång har vi avkrävts svar
              på lösningar.
            </seg>
            <seg n="c0de5118">
              För tre veckor sedan hade jag en del förslag som jag resonerade
              kring. Dessa förslag avfärdades av statsrådet som tillfälliga
              och kortsiktiga och inte som några lösningar alls. Det handlade
              om ersättningssystemet, och det var den kortsiktiga lösningen
              men ändå en lösning för den situation vi har i dag kring transitboende.
              Det handlade också om att se över möjligheten att stärka lagstiftningen
              på området så att man inte ska kunna neka att ta emot ensamkommande
              flyktingbarn.
            </seg>
            <seg n="fa9dc887">
              Allt det där resonerade jag kring, men Billström avfärdade det
              och tyckte inte att det var en lösning.
            </seg>
            <seg n="f1db8110">
              Nog sagt om det. Jag kan konstatera att det är ett underlag för
              de initiativ som tagits bra! Välkommen! Vi ska noga följa detta,
              men i regeringens och Billströms egen bok var detta inte en lösning.
              Kom ihåg det! Vi ska följa om utredningen löser problemen långsiktigt
              men också om de här tillfälliga initiativen löser det akuta läget
              som vi har nu.
            </seg>
            <seg n="726a6dd8">
              För akut är det. Jag har vänner som jobbar inom psykvården i
              Skåne, och de beskriver hur illa de här ungarna mår, hur de skär
              sig och hur de försöker ta sitt liv i ren desperation för att
              bli sedda och accepterade.
            </seg>
            <seg n="26a7d9d2">
              Det är med dem för ögonen som jag, inte i första hand som socialdemokrat
              utan som medmänniska, har slagits för att fler kommuner, även
              socialdemokratiska, ska ta ett ansvar. Det kommer jag att fortsätta
              göra.
            </seg>
          </u>
          <note type="speaker" n="9ce38c04">
            Anf. 15 BODIL CEBALLOS (mp):
          </note>
          <u who="Q4942281" xml:id="i-d035ae7aa137b94a-1" n="ce8ae631">
            <seg n="44166766">
              Herr talman! De rödgröna har också föreslagit att ingen kommun
              ska få lov att neka till att ta emot. Det är inte detsamma som
              att tvinga människor att flytta till en viss kommun, som en kvot
              eller något annat, men ingen ska helt enkelt få neka som Vellinge
              har gjort. Här finns ett boende och möjligheter att ta emot; då
              ska man inte kunna säga nej.
            </seg>
            <seg n="26d06641">
              Det man också kan se över är möjligheten för regioner att ta
              ett större ansvar. Jag vet att man i min region Gävleborg diskuterar
              att regionen ska vara mer inblandad. Detta har dock stött på patrull
              på grund av den lagstiftning vi har som säger att det är kommunerna
              som ska ta emot och inte regionerna. Men regionen har större möjligheter
              att samordna de tio kommuner som vi består av, och därför bör
              man titta på möjligheten att ändra lagen så att även regionerna
              kan ta ett annat ansvar. Nu får man göra det liksom vid sidan
              av på något underligt sätt, och då blir det inte riktigt som det
              var tänkt från början. Men det viktiga är att man hittar en lösning
              så att barnen får någonstans att bo i en kommun som välkomnar
              dem och ser till att de får gå i skola och annat.
            </seg>
            <seg n="a20440fd">
              Vi som sitter i riksdagen har självklart ett ansvar i våra hemkommuner
              att ligga på för att de ska ta det ansvar vi förväntar oss av
              dem. När alliansen tillsammans med Miljöpartiet en gång skrev
              ett brev till alla kommuner började till exempel min egen kommun
              att titta på frågan, och man bestämde sig för att man skulle ta
              emot.
            </seg>
            <seg n="ec42343f">
              Jag tror att alla vi som sitter här faktiskt måste ta ansvar
              på hemmaplan och tala om för våra egna kommuner att vi förväntar
              oss att de ställer upp, om vi nu vet att de inte redan gör det.
              Det är också vårt ansvar.
            </seg>
          </u>
          <note type="speaker" n="bbd27b91">
            Anf. 16 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-2" n="ce8ae631">
            <seg n="0f733e85">
              Herr talman! Jag ska börja med att säga att jag kanske trampade
              på en öm tå när jag pekade på att retoriken eller diskussionerna
              i väldigt många kommuner när det gäller sakfrågan faktiskt påminner
              om den diskussion vi har haft i Vellinge. Det är som Bodil Ceballos
              sade i sitt första inlägg: Vill man hitta ursäkter för att inte
              behöva teckna avtal så finns det alltid sådana ursäkter att ta
              till. Då kan man alltid hitta undanflykter eller svepskäl.
            </seg>
            <seg n="1249182c">
              Det är det jag tycker är så tråkigt. År 2006 var vi alla överens
              om att det dåvarande systemet skulle ändras. Beslutet fattades
              i den här kammaren om att vi skulle gå ifrån den tidigare modellen
              med delat ansvar mellan stat och kommun när det gäller mottagandet
              till en total uppdelning där staten bara svarade för prövningen
              och kommunerna bara svarade för mottagandet, eftersom kommunerna
              var de som ansågs ha den bästa kompetensen i det avseendet.
            </seg>
            <seg n="ff5444d8">
              Det tycker jag är viktigt att framhålla i den här debatten, för
              det understryker den vikt jag som migrationsminister lägger vid
              att vi alla försöker bjuda till och göra vårt bästa för att påverka
              våra vänner ute i kommunerna att teckna de här avtalen. Jag ska
              själv den 9 december till Fagersta som är en kommun där Vänsterpartiet
              styr med egen majoritet. De har inte tecknat avtal med Migrationsverket,
              men nu när Moderaterna har ställt en interpellation tänker de
              göra det. Bra! Utmärkt! Vi behöver fler initiativ av den typen,
              och vi behöver det från alla partier i den här kammaren.
            </seg>
            <seg n="154040af">
              Sedan ska jag bara klara ut en sak så att Luciano Astudillo riktigt
              förstår vad det här handlar om, för jag tycker inte riktigt att
              han gör det. Jag tycker framför allt att det är lite oroväckande
              att vi nu för andra gången hör de här påståendena om att hans
              tillfälliga lösningar ändå skulle vara en lösning.
            </seg>
            <seg n="cd898546">
              Nej det var de inte. Jag sade väldigt tydligt i den tidigare
              debatten att ingenting av det som Luciano Astudillo föreslår hjälper
              den akuta situationen. Det var mitt ställningstagande då, och
              det är mitt ställningstagande nu. Det hjälper inte med fler transitboenden.
              Det är en temporär lösning. Det hjälper inte att man står här
              och pratar om att skapa lagstiftning som är tvingande, för det
              hjälper inte den akuta situationen.
            </seg>
            <seg n="66a181c4">
              Jag har inget emot att den frågan ses över, och nu har vi ju
              lanserat den här utredningen. Dessutom tycker jag att det definitivt
              finns anledning att göra en total översyn av hela systemet som
              ni lanserade 2006 och som vi alla ställde upp på, eftersom det
              uppenbarligen har visat sig vara behäftat med rätt stora brister.
              Det visar inte minst den här debatten.
            </seg>
            <seg n="95188abc">
              Det riktigt viktiga är att vi försöker förbättra situationen
              i det läge vi befinner oss i nu. Det kan bara ske genom att fler
              kommuner tecknar avtal med Migrationsverket. Inget annat hjälper.
            </seg>
            <seg n="3792d360">
              Det var mitt tydliga ställningstagande då, och det är mitt tydliga
              ställningstagande nu.
            </seg>
            <seg n="93ef1d92">
              Ulf Nilsson hade en väldigt konstruktiv attityd. Det tycker jag
              att Bodil Ceballos också hade. Hon gjorde en jämförelse med Gävleborg
              och att det är problem med det nuvarande systemet. Det har vi
              ju exempel på framför allt från Östergötland där man löser frågan
              ganska smidigt genom att kommunerna tecknar avtal med varandra
              och sedan tecknar ett gemensamt avtal med Migrationsverket. På
              det viset kan man komma runt de eventuella hinder som den nuvarande
              lagstiftningen lägger i vägen för detta. Det kanske är något att
              fundera över i det här länet också.
            </seg>
            <seg n="9aaa07d6">
              Jag tycker därför att det är extra viktigt att understryka koordinatorns
              roll. Björn Eriksson, som av regeringen har utsetts som koordinator,
              har en bakgrund som landshövding i Östergötland. Han har sett
              systemet på nära håll och han har mitt fulla förtroende när det
              gäller att föra ut modellen till övriga delar av riket så att
              man snabbt ökar antalet kommuner som tecknar avtal riktiga avtal,
              inte avtal om transitboende med Migrationsverket.
            </seg>
          </u>
          <note type="speaker" n="246fdb6e">
            Anf. 17 LEIF JAKOBSSON (s):
          </note>
          <u who="Q3373340" xml:id="i-184f3691ec66eb7f-2" n="0880b3a7">
            <seg n="ab4f242c">
              Herr talman! Billström har varit ansvarig minister i över tre
              år. Då är det lite patetiskt att höra honom berätta om gamla regeringar
              och gamla riksdagsbeslut. Det är situationen här och nu vi måste
              ta tag i och lösa. Det som har uppstått har uppstått nu.
            </seg>
            <seg n="306fa6aa">
              Oppositionen har lagt fram konkreta förslag. En del verkar nu
              också bli regeringens förslag. Det är bra så långt.
            </seg>
            <seg n="1998fc92">
              Det är en kvalitativ skillnad mellan de argument som fördes fram
              i Vellinge och de som alltför många kommuner krystar fram för
              att inte vilja ta sitt ansvar. Det kan handla om att det kostar
              för mycket, att man inte får ersättning, att man inte har bostäder
              och att man inte har arbete. Allt det har vi hört som argument,
              oavsett partitillhörighet.
            </seg>
            <seg n="4dc2dad5">
              Det som stod på Vellinge kommuns hemsida var något helt annat.
              Det handlade om att ifrågasätta motiven, barnen och var de kom
              ifrån. Man spred fördomar och spelade på fördomar. Det är det
              som jag tycker är så annorlunda.
            </seg>
            <seg n="22d48592">
              Vi har ett gemensamt intresse av att flyktingmottagandet ska
              bli bra i Sverige. Därför är det viktigt att vi säger att sådant
              här inte är okej. Det är inte förenligt med politiskt ledarskap
              i Sverige.
            </seg>
            <seg n="643ab3c3">
              Den viktigaste delen av en lagstiftning handlar inte om att placera
              ut flyktingar mot kommuners goda argument. Det handlar om normbildning.
              Det handlar om att det är ett nationellt ansvar att delta i flyktingmottagandet
              oavsett kommun.
            </seg>
            <seg n="1597b285">
              Myndigheter kan förhandla med kommuner och se hur man löser det
              på bästa sätt. Det är det viktiga.
            </seg>
            <seg n="13d6ec48">
              Vad skulle annars hända? Vad skulle hända om en kommun hade använt
              liknande argument och sagt: Vi kan inte ta emot funktionshindrade
              i vår kommun.
            </seg>
            <seg n="9a7c55fd">
              Vi måste faktiskt stå upp för alla människors lika värde, oavsett
              om man är i regeringsställning eller i opposition.
            </seg>
          </u>
          <note type="speaker" n="8bacb9d2">
            Anf. 18 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-3" n="ce8ae631">
            <seg n="dd217c70">
              Herr talman! Det har varit en intressant och viktig debatt.
            </seg>
            <seg n="10d5ed45">
              Jag ska börja med att tala om för Leif Jakobsson vad som har
              hänt under de år vi har styrt.
            </seg>
            <seg n="536dcdfa">
              När vi hade tillträtt 2007 upptäckte vi att det system som ni
              hade lämnat efter er inte fungerade, så vi vidtog ett antal åtgärder.
              Vi såg över ersättningarna. Det var det främsta området där kommunerna
              hade synpunkter. De tyckte att det var ett problem för dem att
              teckna avtal med de, som de tyckte, dåliga ekonomiska förutsättningarna.
            </seg>
            <seg n="03357c20">
              Vi ordnade så att det var samma ersättningssystem före och efter
              uppehållstillstånd. Det var också något som kommunerna hade haft
              synpunkter på.
            </seg>
            <seg n="7b2b4803">
              Vi höjde åldern till 21 år för ersättning för de barn som kanske
              lider av psykiska problem eller motsvarande och behöver särskilda
              insatser.
            </seg>
            <seg n="81c93396">
              Vi lobbade för avtal så det stod härliga till. Vid utgången av
              2007 fanns det tillräckligt med platser i systemet, Leif Jakobsson,
              det är bara att titta i Migrationsverkets statistik. Trots att
              systemet uppenbarligen var behäftat med de problem som alla nu
              har konstaterat lyckades den här regeringen uppfylla de krav som
              de svenska väljarna har rätt att ställa på ett välfungerande system.
            </seg>
            <seg n="31173f00">
              Utöver det har vi brevet från alliansen och Miljöpartiet till
              kommunerna som Bodil Ceballos redan har tagit upp.
            </seg>
            <seg n="edbdd2fd">
              På vår kommunala rikskonferens talade jag med moderata kommunpolitiker.
              Jag erbjöd mig att komma till s-kongressen och prata om detta.
              Jag fick ett brev från Marita Ulvskog er dåvarande partisekreterare
              som inte precis präglades av någon större medmänsklighet. Där
              fanns inte några ord om att prata med kommunpolitikerna. Det fanns
              inte något uttryck för eget ansvarstagande. Det var bara: Nej,
              du är inte välkommen.
            </seg>
            <seg n="adb9d6c4">
              Det kan jag leva med. Men det är nu upp till Leif Jakobsson att
              visa i ord och gärning att Socialdemokraterna har tagit intryck
              av debatten.
            </seg>
            <seg n="2678c911">
              Jag tänker mycket noggrant följa om ni verkligen vidtar de åtgärder
              som du har pratat om och om ni skriver breven till era kommunpolitiker.
            </seg>
            <seg n="79a2c744">
              Vi har ett gemensamt ansvar, men om vi inte tar det ansvaret
              spelar den typ av debatter som vi har här i kammaren i dag väldigt
              liten roll.
            </seg>
          </u>
          <note n="3a292bae">
            Överläggningen var härmed avslutad.
          </note>
          <note n="2133131c">
            6 § Svar på interpellation 2009/10:107 om Helsingforssprogrammets
            migrations- och asylpolitik
          </note>
          <note type="speaker" n="1a8ebb47">
            Anf. 19 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-4" n="ce8ae631">
            <seg n="48d98572">
              Herr talman! Bodil Ceballos har, mot bakgrund av ett antal påståenden
              om utkastet till Helsingforssprogrammet som anges i interpellationen,
              frågat mig om jag avser att ta initiativ till ett program som
              värnar om mänskliga rättigheter för alla som befinner sig i Europeiska
              unionen. Hon undrar om jag avser att verka för att programmet
              ska respektera artikel 13 i FN:s deklaration om de mänskliga rättigheterna,
              rätten att lämna sitt land, och artikel 31 i Genèvekonventionen
              om flyktingars rätt att ta illegala vägar för att kunna söka och
              åtnjuta skydd. Bodil Ceballos undrar också om jag avser att ta
              initiativ till att tillsätta en oberoende granskning av hur Helsingforssprogrammet
              respekterar de grundläggande fri- och rättigheterna i EU-stadgan.
              Hon vill avslutningsvis veta om jag avser att ta initiativ till
              ändringar i förslaget i Helsingforssprogrammet så att det gemensamma
              migrations- och asylsystemet inte i framtiden riskerar att anmälas
              och fällas i Europadomstolen för de mänskliga rättigheterna.
            </seg>
            <seg n="a040680d">
              Låt mig börja med att påpeka att Helsingforssprogrammet är en
              politisk programförklaring för de kommande fem åren. Det är inget
              rättsligt bindande instrument. När programmet väl antagits kommer
              Europeiska kommissionen att utarbeta en handlingsplan och utifrån
              denna kommer specifika förslag att läggas fram, efter sedvanliga
              konsultationer med medlemsstater, frivilligorganisationer och
              andra intressenter. Förslagen kommer att utgå från en rättslig
              grund med stöd i Lissabonfördraget. Framtida lagstiftning kommer
              sedan att antas av rådet och Europaparlamentet.
            </seg>
            <seg n="7c010197">
              Värnandet av de mänskliga fri- och rättigheterna utgör ett fundament
              för samarbetet i EU om asyl- och migrationsfrågor. Av Lissabonfördraget
              framgår tydligt (artikel 6.2 EU) att Europeiska unionen kommer
              att tillträda den europeiska konventionen för mänskliga fri- och
              rättigheter. Redan i dag har alla medlemsstater tillträtt konventionen.
              Vidare framgår av Lissabonfördraget (artikel 63 EUF) att det gemensamma
              regelverket rörande asyl ska bygga på och vara förenligt med Genèvekonventionen.
              I utkastet till Helsingforssprogrammet berörs även frågan om huruvida
              EU ska tillträda Genèvekonventionen.
            </seg>
            <seg n="6cc1f01f">
              Vad gäller den Europeiska stadgan om de grundläggande rättigheterna
              så blir denna genom Lissabonfördragets ikraftträdande rättsligt
              bindande och framtida gemensam lagstiftning måste alltså vara
              förenlig med stadgan. Att EU-lagstiftning är förenlig med fördragen
              kan ytterst komma att prövas av EU-domstolen. Härtill kommer att
              i utkastet till program uppmanas EU:s institutioner att använda
              sig av den expertis som finns inom Europeiska unionens byrå för
              grundläggande rättigheter. Dessutom föreslås i utkastet att varje
              lagförslag som kommissionen presenterar ska stå i samklang med
              de grundläggande rättigheterna som fastslås i EU-stadgan. Dessa
              rättigheter gäller för alla som vistas i Europeiska unionen oavsett
              medborgarskap.
            </seg>
            <seg n="5b6ad8c9">
              Det finns inget i Helsingforssprogrammet som exkluderar tredjelandsmedborgare
              från att omfattas av de rättigheter som Bodil Ceballos åberopar.
              Det är tvärtom så att det föreslås att tredjelandsmedborgares
              rättigheter ska göras mer lika dem som gäller för EU-medborgare.
            </seg>
            <seg n="20f13c66">
              Mot bakgrund av vad jag här framfört anser jag att de farhågor
              som Bodil Ceballos har inte är befogade utan tvärtom att Lissabonfördragets
              ikraftträdande och förslaget till Helsingforssprogram ger stärkta
              rättigheter för alla som vistas i EU.
            </seg>
          </u>
          <note type="speaker" n="767230f8">
            Anf. 20 BODIL CEBALLOS (mp):
          </note>
          <u who="Q4942281" xml:id="i-d035ae7aa137b94a-2" n="ce8ae631">
            <seg n="2435adf6">
              Herr talman! Jag tackar för svaret, även om jag tycker att jag
              inte har fått särskilt tydliga svar.
            </seg>
            <seg n="599aa461">
              Jag vill också ge visst beröm. Det är väl lika bra att ministern
              lapar åt sig av det; det är ju inte så ofta det händer.
            </seg>
            <seg n="20834fbe">
              Helsingforssprogrammet har genomgått en förändring till det bättre.
              Man kan särskilt se förbättringar i förhållande till hur det såg
              ut när vi tog över efter den franska asylpakten.
            </seg>
            <seg n="74d67a56">
              Det är uppenbart att det var bättre för Helsingforssprogrammet
              att Sverige hade ordförandeskapet när det skulle tas fram än om
              det hade varit till exempel Italien eller Grekland. På så sätt
              måste jag naturligtvis också ge ministern beröm.
            </seg>
            <seg n="5c0e6659">
              När jag lyssnar på ministerns svar får jag dock uppfattningen
              att han har missuppfattat mig. Det låter nämligen som om han tror
              att jag tror att Helsingforssprogrammet ska vara rättsligt bindande
              när det väl är klart, och det gör jag naturligtvis inte. Jag vet
              att det inte är rättsligt bindande utan att det är de rättsakter
              som kommer till i efterhand, med grund i Helsingforssprogrammet,
              som är rättsligt bindande.
            </seg>
            <seg n="00293dc3">
              Helsingforssprogrammet är inte antaget ännu, även om delar av
              det diskuterades av migrationsministrarna i går. Det ska antas
              slutligt av stats- och regeringschefer om drygt en vecka. Från
              det datum då jag lämnade in min interpellation till det färdiga
              förslaget har en del redan förändrats, och det var precis det
              interpellationen syftade till vill jag få ministern att arbeta
              i en viss riktning måste jag ju tala om det innan Helsingforssprogrammet
              är klart.
            </seg>
            <seg n="20d242ac">
              Jag känner mig dessutom ganska övertygad om att ministern har
              varit drivande för att förbättra texterna om till exempel arbetskraftsinvandring,
              och det är ju bra. Det jag dock inte tror att ministern har varit
              lika drivande kring är den fråga min interpellation utgår ifrån,
              det vill säga att de grundläggande rättigheterna enligt dokumentet
              bara gäller europeiska medborgare och inte de tredjelandsmedborgare
              som befinner sig lagligt i unionen. Det är i det här fallet en
              fråga om ordval.
            </seg>
            <seg n="e041f80f">
              Frågan togs upp på den hearing som hölls på Kulturhuset för en
              tid sedan och som både jag och ministern deltog i. De frågor jag
              har ställt är ett resultat av de frågeställningar som togs upp
              vid den hearingen eller i anslutning till den. Ministern fick
              inte bara ros för sitt arbete med Helsingforssprogrammet utan
              också en hel del skarp kritik. Jag skulle alltså vilja veta om
              ministern har arbetat för att faktiskt ändra ordvalet från medborgarrättigheter
              till mänskliga rättigheter.
            </seg>
            <seg n="15a5c8eb">
              Som ministern säger har vi tillträtt Europakonventionen i Sverige,
              men den är underordnad vår svenska rättighetskatalog, som är grundlag.
              De svenska rättigheterna gäller svenska medborgare, och de är
              i de flesta fall också tillämpliga på utländska medborgare. Den
              stora skillnaden är att det när vi inskränker rättigheter i lag
              för utländska medborgare inte behöver vara godtagbart i ett demokratiskt
              samhälle, och det behöver inte heller stå i proportion till nyttan
              med bestämmelsen. Detta skiljer sig från Europakonventionen, som
              inte gör skillnad på folk och folk utan talar om envar det vill
              säga alla. Ministern säger också detta sedan, alla som befinner
              sig på EU:s territorium.
            </seg>
            <seg n="9e87704b">
              Det är dock mycket riktigt så som ministern säger: Europakonventionen
              ska gälla i hela EU. Men när till och med ett land som Sverige
              särskiljer utlänningars och svenska medborgares rättigheter på
              det sätt vi gör kan det naturligtvis också ske i andra länder
              och i den gemensamma lagstiftningen. Det gäller i synnerhet i
              och med att det vi hittills har sett av det gemensamma lagstiftningsarbetet
              i huvudsak innebär att vi med allehanda metoder hindrar människor
              att komma till eller stanna i EU. Detta görs med metoder jag personligen
              inte anser vara godtagbara i ett demokratiskt samhälle.
            </seg>
            <seg n="6143a0ea">
              Talartiden rinner i väg. Jag skulle vilja att ministern börjar
              med att kommentera det jag nu har sagt. Jag vet att Helsingforssprogrammet
              inte är bindande.
            </seg>
          </u>
          <note type="speaker" n="5a51e3d7">
            Anf. 21 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-5" n="ce8ae631">
            <seg n="9e9cc36e">
              Herr talman! Nåja när vi talar arbetskraftsinvandring brukar
              jag och Bodil Ceballos vara ganska överens här i kammaren. Jag
              skulle alltså inte säga att det är ofta vi inte är överens.
            </seg>
            <seg n="853414f1">
              Vi ska diskutera den fråga som Bodil Ceballos tar upp i sin interpellation,
              nämligen vad det innebär att man talar om medborgaren snarare
              än individen. Det är detta som är den centrala frågeställningen,
              i alla fall som jag har uppfattat interpellationen. Som jag inledningsvis
              nämnde har programmet ett individperspektiv som ska genomsyra
              arbetet inom området för frihet, säkerhet och rättvisa. Det är
              individen och dennes rättigheter som står i fokus för Helsingforssprogrammet.
            </seg>
            <seg n="ff76cae3">
              Jag är medveten om att vi i programmet talar om medborgare, men
              det ska i huvudsak inte tolkas i betydelsen medborgarskap. Referensen
              medborgare kan i stället i stora delar ses som synonym till individ.
              Genom detta har vi klarlagt den frågan. Det är inte särskilt meningsfullt
              att vi står och diskuterar något som ganska enkelt kan redas ut.
              Därigenom tror jag också att jag har lugnat Bodil Ceballos på
              denna punkt, för om man ser medborgare och individ som synonymer
              i detta sammanhang är det inte heller så stor mening att föra
              ett längre resonemang kring rättighetsfrågorna.
            </seg>
            <seg n="ba37a3d3">
              Det är självklart så att det i inledningsavsnittet finns en portalskrivning
              i syfte att förtydliga att programmet inte bara fokuserar på personer
              som besitter ett medborgarskap i ett medlemsland utan också övriga
              personer för vilka EU har ett ansvar. Knyter man detta till det
              jag sade i mitt inledande anförande, det vill säga att ambitionen
              med Helsingforssprogrammet snarare är att vidga rättigheterna
              även till tredjelandsmedborgare, tycker jag att det är bra. Helsingforssprogrammet
              bär på en möjlighet att ytterligare förstärka migranters rättigheter,
              och det är jag nöjd med.
            </seg>
            <seg n="059f46ea">
              Bodil Ceballos sade också att Helsingforssprogrammet har framförhandlats
              under svenskt ordförandeskap, och det är något jag är väldigt
              stolt över. Det har nämligen varit en prioriterad fråga för regeringen,
              och det har varit en prioriterad fråga för Sverige som ordförandeland.
              Helsingforssprogrammet fastslår nämligen för de kommande fem åren
              inriktningen på områden som vi vet betyder väldigt mycket för
              medborgarna i vår union. Vi vet också att dessa frågor är sådana
              som medborgarna har mycket synpunkter på, som det finns mycket
              debatt kring och som har en direkt betydelse för medborgarnas
              vardag. Därför har vi lagt ned mycket tid och möda på att få detta
              program så bra skrivet som vi bara kan.
            </seg>
            <seg n="9f318a70">
              Det är naturligtvis ett resultat av kompromisser; det är all
              form av politik, mer eller mindre. Politik är konsten att hitta
              kompromisser i dessa sammanhang. Men mot bakgrund av vad jag nyss
              sade upplever jag inte att vi har kompromissat bort eller gjort
              avkall på de viktiga frågeställningarna, som handlar om att individperspektivet
              ska finnas med på hela området för frihet, säkerhet och rättvisa.
              Det är tvärtom så att vi har hållit den ambitionen väldigt högt.
            </seg>
            <seg n="fae00555">
              Jag tycker att vi när vi blickar tillbaka på åren som har föregått
              det svenska ordförandeskapet, det inledande förhandlingsarbetet
              och det stora förhandlingsarbetet, som nu går mot sitt slut med
              Europeiska rådets antagande av Helsingforssprogrammet på toppmötet
              i nästa vecka kan se att vi faktiskt har gjort en väldigt bra
              resa.
            </seg>
            <seg n="507f4f07">
              Mitt intryck är att vi under de kommande fem åren kommer att
              få ett väl fungerande program som kommer att kunna skicka rätt
              politiska signaler till de tjänstemän som ute i unionens verksamheter
              och medlemsstater har att uppfylla de krav vi som politiker genom
              detta program har ställt på dem. Då tycker jag att är det viktigt,
              angeläget och bra att individperspektivet står så högt upp på
              ambitionslistan.
            </seg>
          </u>
          <note type="speaker" n="6806cc9d">
            Anf. 22 BODIL CEBALLOS (mp):
          </note>
          <u who="Q4942281" xml:id="i-d035ae7aa137b94a-3" n="ce8ae631">
            <seg n="0a6e870e">
              Herr talman! Jag känner mig inte alls så mycket lugnare. Det
              är naturligtvis väldigt stor skillnad rent juridiskt mellan att
              vara medborgare och att vara individ.
            </seg>
            <seg n="113bfe50">
              Jag har följt EU-samarbetet väldigt länge precis som ministern,
              utgår jag ifrån och vi har sett mer och mer av en förskjutning
              av det vi kallar medborgarnas Europa. När vi talar om individen
              i fokus är det den europeiska medborgaren som är i fokus. Det
              är betryggande att den svenska inställningen är att det handlar
              om individer, men vad har vi för garanti att de andra länderna
              ser det på samma sätt? Det är upplagt för olika tolkningar i olika
              länder. Även om ministern ser det på ett sätt eller den svenska
              synpunkten är att det handlar om inte bara de som är medborgare
              utan även andra är jag nästan hundra procent säker på att det
              finns länder som har en helt annan uppfattning i denna fråga.
              Jag är nästan säker på att det är så.
            </seg>
            <seg n="2d784bec">
              Det har skett en förskjutning, vilket jag också tar upp i interpellation,
              sedan Tammerfors. Då talade man mer om inkluderande, och det handlade
              om lika rättigheter för dem som kom från andra länder. Det är
              bra: De som har en särskild ställning, som det väl kallas i EU-terminologi,
              som kommer från tredjeland ska också inkluderas. Jag utgår ifrån
              att det ska vara så även i fortsättningen. Men vad händer med
              till exempel de papperslösas rättigheter? De omfattas ju också
              av envar i Europakonventionen, och ändå kriminaliserar vi dem
              hela tiden vi talar om illegal invandring och illegala migranter.
            </seg>
            <seg n="af04cff5">
              Det är inte bara jag som är kritisk till Helsingforssprogrammet.
              I går uttalade sig Amnestys EU-kontor, och de sade till exempel
              så här: En migrationspolicy som endast tar upp hur migranter ska
              skickas tillbaka, utan att på allvar ta upp frågan om irreguljära
              de kallar dem inte olagliga migranters rättigheter, kommer inte
              att fungera.
            </seg>
            <seg n="89011037">
              Det var så sent som i går kväll någon gång vid niotiden. I samma
              TT-meddelande står det att ministern tycker att det är en bra
              balans. Men om det nu är en så bra balans som ministern säger
              och brukar säga är det märkligt att Amnesty uppfattar situationen
              på ett helt annat sätt och uttalar sig helt i strid med det. De
              varnar för att de papperslösa kommer att hamna utanför samhället,
              i många fall utan rätt till sjukvård och skolgång, och att de
              ses som kriminella.
            </seg>
            <seg n="5b500deb">
              Jag skulle vilja veta hur ministern ser på situationen för de
              papperslösa. Vilka rättigheter kommer de att omfattas av? Omfattas
              de av Europakonventionen? Omfattas de av de grundläggande rättigheterna?
              Finns de över huvud taget med, förutom i avdelningen för återvändande,
              i Helsingforssprogrammet? Inte vad jag har kunnat hitta i alla
              fall! Det handlar om att man inte ska släppa in människor. De
              som har kommit in och som inte får asyl eller arbete ska ut så
              fort som möjligt.
            </seg>
            <seg n="21b9e4d2">
              Till och med beträffande ensamkommande barn menar man att det
              är bättre för dem jag kommer inte ihåg om det står i just Helsingforssprogrammet
              men någonstans i alla dessa dokument som jag läst på sistone om
              migrationspolitiken att åka hem till sina föräldrar. Eventuellt
              har de inga föräldrar att komma tillbaka till. Man skickar tillbaka
              dem till diverse barnhem och annat.
            </seg>
            <seg n="5da2187d">
              Jag är glad att ministern säger att Sverige har den synen på
              mänskliga rättigheter att det handlar om individer. Men jag undrar:
              Vem tolkar i slutändan? Jag tror inte att vi kommer att likställa
              alla individer i Europeiska unionen.
            </seg>
          </u>
          <note type="speaker" n="816bbe81">
            Anf. 23 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-6" n="ce8ae631">
            <seg n="1f73ad8a">
              Herr talman! Först och främst är det viktigt att minnas historien,
              tycker jag, i det här sammanhanget. När Europeiska unionen först
              slog fast att vi skulle skaffa oss en gemensam asyl- och migrationspolitik
              skedde det inom ramen för Tammerforsprogrammet. Det var det första
              femårsprogrammet på det rättsliga området och inrikesområdet.
              Det som är så positivt med Helsingforssprogrammet är att väldigt
              mycket av det som låg till grund för Tammerforsprogrammet och
              som följde med in i Haagprogrammet, som kom 2005 och som ska ersätta
              Helsingforssprogrammet, har förblivit obrutet. Många av de synpunkter
              som vi nu diskuterar, det vill säga rättighetsperspektivet, var
              sådant som Tammerforsprogrammet tog fasta på och som har följt
              med obrutet.
            </seg>
            <seg n="5f737bb7">
              Den politiska debatten har gått i vågor, och Haagprogrammet var
              där tror jag att alla kan vara överens betydligt mer repressivt
              än vad Tammerforsprogrammet hade varit, eftersom vi under mellantiden
              hade fått nine eleven och en annan syn på frågor om säkerhet.
              Nu håller vi på att hitta tillbaka till en annan linje, och jag
              tycker att Helsingforssprogrammet är mycket väl balanserat, precis
              som jag sade i går. Det kommer att ge en bra grund när kommissionen
              ska ta fram lagförslag på det här området.
            </seg>
            <seg n="546cc3e6">
              Jag måste dock säga att jag tycker att det är intressant att
              Bodil Ceballos citerar Amnesty. När man hör det uttalandet frågar
              man sig om den organisationen över huvud taget har läst programmet
              då de säger att det bara handlar om att skicka ut människor. Här
              finns åtskilligt med sektioner som handlar om rättighetsperspektiv,
              om frågan att säkerställa en rättssäker asylprövning för individer,
              stora avsnitt som handlar om att vi ska skapa fler vägar till
              Europeiska unionen och öppna för en legal migration. Jag tycker
              att det är märkligt att man hela tiden måste använda sig av karikatyrer
              i politiken och aldrig föra sakresonemang. Det är lite tråkigt.
            </seg>
            <seg n="c8b37540">
              Men i sakfrågan tycker jag att vi ska återvända till Bodil Ceballos
              fråga om vilka rättigheter man har som individ. Då kan vi fokusera
              på en viktig fråga. Du lyfter fram synpunkterna på tillståndslösa
              som vistas i olika medlemsstater. Det handlar om rätten att lämna
              sitt land. En sådan rätt finns enligt artikel 12 i FN-konventionen
              om medborgerliga politiska rättigheter. Det finns en sådan rätt,
              och det finns ingenting i utkastet till programmet som motsätter
              sig detta. Men, och det är ett stort men, det finns en del till
              i konventionen, nämligen att det inte finns någon motsvarande
              rätt för individen att resa in i ett annat land. Man har rätt
              att lämna sitt land, men varje enskild stat har rätt att garantera
              sin egen suveränitet. Varje land bestämmer suveränt över vilka
              som får resa in på dess territorium. Då går det inte att åberopa
              artikel 12 i det här sammanhanget, vilket vissa gör, och säga
              att man som tillståndslös har samma rättigheter som alla andra
              bara därför att man råkar befinna sig på ett lands territorium.
              Man skulle alltså ha någon sorts automatisk rätt att vistas på
              ett annat lands territorium bara därför att man har råkat ta sig
              dit. Så enkelt är det inte.
            </seg>
            <seg n="ad0e4a07">
              Helsingforsprogrammet tar mycket tydligt upp den här frågan och
              slår fast att det är viktigt att vi arbetar för att människor
              som inte vistas legalt på vårt territorium återvänder hem. Det
              gäller alla individer.
            </seg>
            <seg n="e6a5d6f8">
              När det gäller ensamkommande barn, och det har vi precis diskuterat
              i en annan interpellation, har jag lite svårt att förstå vad Bodil
              Ceballos menar. Är det inte en ganska angelägen uppgift för oss
              alla att arbeta för att barn som kommit bort från sina föräldrar
              återförenas med dem och att vi som politiker tar det ansvaret
              på våra axlar och utformar lagstiftning och anslår resurser så
              att man kan eftersöka dessa barn genom till exempel Röda Korset
              eller andra organisationer? Skulle det vara något konstigt att
              i Helsingforssprogrammet slå fast detta? Jag är mycket intresserad
              av att höra mer vad Bodil Ceballos egentligen menar.
            </seg>
          </u>
          <note type="speaker" n="b6d046f2">
            Anf. 24 BODIL CEBALLOS (mp):
          </note>
          <u who="Q4942281" xml:id="i-d035ae7aa137b94a-4" n="ce8ae631">
            <seg n="5965db26">
              Herr talman! Jag vill bara tala om att barn inte alltid skickas
              tillbaka till sina föräldrar utan tillbaka till barnhem eller
              till ingenting alls ibland.
            </seg>
            <seg n="ef43f3a7">
              Även om det nu inte är illegalt att lämna sitt land kallas man
              för illegal invandrare när man kommer till Europa. Varför inte
              anamma det språkbruk som vissa andra använder irreguljär? Ja,
              man har inte fått ett tillstånd i landet men är där irreguljärt.
              Man är inte där enligt de regler som gäller, men man är inte en
              brottsling. När vi kallar människor för illegala invandrare kriminaliserar
              vi dem. Det är ett felaktigt språkbruk, skulle jag vilja påstå,
              och det har jag sagt under väldigt lång tid.
            </seg>
            <seg n="eba86379">
              Jag vet att det har varit diskussion om detta i EU-länderna.
              I vissa länder säger man irreguljär, i Spanien säger man det.
              Men ministern envisas med att det ska heta illegala invandrare.
            </seg>
            <seg n="1d2dfa5f">
              Ministern sade att Lissabonfördragets ikraftträdande och förslaget
              i Helsingforssprogrammet ger stärkta rättigheter för alla som
              vistas i EU. Det bör innefatta också de papperslösa, även om de
              befinner sig i landet irreguljärt.
            </seg>
            <seg n="6da76e16">
              Jag frågade tidigare om ministern har drivit frågan om att ändra
              ordvalet från medborgare till individer i Helsingforsprogrammet
              så att det inte bara ska utgå från medborgarnas rättigheter utan
              alla individer. Sedan frågade jag om ministerns syn på så kallade
              illegala invandrare. Är det brottsligt att komma till Europa utan
              att ha papperen i ordning eller att stanna kvar?
            </seg>
          </u>
          <note type="speaker" n="ce311320">
            Anf. 25 Statsrådet TOBIAS BILLSTRÖM (m):
          </note>
          <u who="Q3112958" xml:id="i-dff76d60bf717638-7" n="ce8ae631">
            <seg n="a9d74f6d">
              Herr talman! Ord är viktiga, absolut. Bara för att reda ut frågan
              om illegal kontra irreguljär kontra något annat uttryck: Det beror
              på hur man har kommit hit. Rätt många av dem som vistas utan tillstånd
              på vårt territorium har från början haft tillstånd, Bodil Ceballos.
              Det handlar inte bara om människor som har försökt komma in i
              Europa och sedan misslyckats. Rätt många har fullständigt giltiga
              visum när de kommer hit, men de väljer att stanna kvar efter det
              att visumet har gått ut. Då förvandlas de från legalt vistandes
              personer på vårt territorium till illegalt, olagligt, vistandes
              personer på vårt territorium. Det är inget konstigt med det, inget
              märkligt.
            </seg>
            <seg n="234bc58d">
              Jag tycker att debatten har varit mycket positiv och klargörande.
              Men jag kan inte säga så mycket annat än att jag tycker att Bodil
              Ceballos svävar lite på målet. Det är viktigt att komma ihåg att
              migrationsfrågan är lika gränslös som klimatfrågan, men Miljöpartiet
              har inte riktigt förstått det ännu. Om en medlemsstat till exempel
              inte satsar på att hålla en hög nivå på sitt asylsystem påverkar
              det övriga medlemsstater i flera avseenden och dessutom situationen
              för de asylsökande. Det är därför som Helsingforssprogrammet,
              när vi nu pratar rättigheter i den här interpellationsdebatten,
              så tydligt slår fast kursen framåt på det här området.
            </seg>
            <seg n="efc0c86b">
              Vi bör i EU ha gemensamma mål och skapa instrument för att vi
              tillsammans ska nå dem. Det är hela syftet med femårsprogrammet.
              Vi ska ge varandra stöd när någon medlemsstat utsätts för ett
              omfattande tryck på sin migrationsförvaltning. Alla de här faktorerna
              måste samverka. Och det är till exempel just Dublinsystemets syfte
              att få samtliga medlemsstater att ta sitt moraliska och rättsliga
              ansvar på stort allvar.
            </seg>
            <seg n="29486ea9">
              Avslutningsvis: När det gäller pressmeddelandet från Amnesty
              välkomnar de ju den portalskrivning som jag nämnde om relationen
              mellan individer och medborgare. Glöm inte bort, Bodil Ceballos,
              att det inte är alltid som medierna visar hela bilden. Man klipper
              och klistrar ibland lite som man vill ur pressmeddelanden.
            </seg>
          </u>
          <note n="3a292bae">
            Överläggningen var härmed avslutad.
          </note>
          <note n="18d2aa78">
            7 § Svar på interpellation 2009/10:92 om lärarutbildningen i
            matematik
          </note>
          <note type="speaker" n="2b4cf09e">
            Anf. 26 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-3" n="5a85dc1c">
            <seg n="6997a4d8">
              Herr talman! Marie Granlund har frågat mig hur jag avser att
              matematikkunskaperna för barnen i förskola och eleverna i grundskolans
              första år ska kunna stärkas om deras förskollärare och lärare
              får mindre utbildning i matematik.
            </seg>
            <seg n="0bd9483a">
              Det är självfallet angeläget att förskollärare och lärare för
              grundskolans tidigare år har goda kunskaper i både matematik och
              svenska. Betydelsen av dessa ämnen framkommer också av dagens
              examensbeskrivning för lärarexamen, som bland annat anger att
              för undervisning i förskola, förskoleklass och grundskolans tidigare
              år ska lärarstudenten visa mycket god kunskap i läs- och skrivinlärning
              och i grundläggande matematikinlärning. Det är för mig självklart
              att detta måste vara ambitionsnivån också för den framtida lärarutbildningen.
            </seg>
            <seg n="707cb625">
              Lärarutbildningen behöver, utöver att uppfylla högt ställda kunskapskrav,
              också vara anpassad efter de behov som finns i både stora och
              små skolor när det gäller att ge förutsättningar för att anställa
              lärare som är utbildade för det som de ska undervisa i. Det är
              en viktig utgångspunkt när vi nu utformar förslaget till en ny
              lärarutbildning.
            </seg>
            <seg n="fcdbd849">
              Som Marie Granlund säkert vet har regeringen även tagit initiativ
              till Lärarlyftet, den största statliga satsningen någonsin på
              kvalificerad lärarfortbildning. Ett av motiven är att komma till
              rätta med de brister som funnits i lärarutbildningen, till exempel
              att lärare i grundskolans tidigare år inte har haft tillräckliga
              kunskaper i svenska och matematik. Regeringen satsar också på
              att förbättra förskolans kvalitet. Bland annat sker en särskild
              fortbildningssatsning, Förskolelyftet, som ska ge bland annat
              förskollärare möjlighet att förstärka sin kompetens.
            </seg>
            <seg n="ebde78ce">
              Avslutningsvis vill jag också säga att jag sympatiserar med många
              av förslagen från Lärarutbildningsutredningen (SOU 2008:109).
              Det gäller inte minst utredningens understrykande av betydelsen
              av läs- och skrivundervisning och av matematikundervisning. När
              det gäller regeringens förslag om en ny lärarutbildning, bereds
              det för närvarande inom Regeringskansliet varför jag inte kan
              uttala mig om vad propositionen kommer att innehålla.
            </seg>
          </u>
          <note type="speaker" n="5e9b5cf6">
            Anf. 27 MARIE GRANLUND (s):
          </note>
          <u who="Q3373324" xml:id="i-5f9e734a670cb9d4-0" n="65eee4c8">
            <seg n="8fa71396">
              Herr talman! Jag vill tacka utbildningsministern för svaret,
              även om det verkligen är ett icke-svar.
            </seg>
            <seg n="4bb25e67">
              Det här med matte är någonting som är otroligt viktigt, självklart
              om man ska fortsätta med vidare studier, men det är också en demokratisk
              rättighet att kunna räkna och att förstå sammanhang och samband.
              Vi vet väl alla vad som inträffar när man inte kan detta. Vi nås
              dagligen av berättelser om unga människor som tar sms-lån till
              förfärliga räntor och så vidare. Det här handlar som sagt om en
              demokratisk rättighet, men det handlar också om att kunna sköta
              sin privatekonomi, och det handlar om att ha goda kunskaper för
              att kunna gå vidare i livet.
            </seg>
            <seg n="0a770eda">
              Situationen är inte så där vansinnigt positiv vad det gäller
              mattekunskaperna. Skolinspektionen konstaterade nyligen, efter
              en kvalitetsgranskning vid 23 grundskolor, att många elever inte
              får den undervisning som de faktiskt har rätt till i matematik.
              Och skolministern har vid flera tillfällen, bland annat vid Lärarnas
              Riksförbunds kongress förra året, uttalat att utrymmet för ämneskunskaper
              i lärarutbildningen måste öka. Ministern har talat om att skifta
              fokus och att ämneskunskaper ska bli viktigare i den nya lärarutbildningen.
              Detta till trots har utbildningsministern uttryckt stöd för den
              utredning om den nya lärarutbildningen som föreslagit att ämneskunskaperna
              i bland annat matematik ska få ett minskat utrymme för de lärare
              som ska undervisa de yngre eleverna.
            </seg>
            <seg n="3c240705">
              För oss socialdemokrater är det självklart att alla lärare i
              grundskolans tidigare år måste ha kompetens i både matematik och
              svenska, eftersom grunden för dessa ämnen läggs just när man är
              liten. Men det räcker inte att alla läser 30 poäng. Eleverna ska
              förstås undervisas av lärare som är matematikspecialister. Kvaliteten
              i matematikundervisningen kommer knappast att öka om utredningsförslaget
              till ny lärarutbildning blir verklighet, för då kommer lärarna
              i förskolan att få hälften så mycket matematik i sin utbildning
              jämfört med i dag. Och möjligheterna för lärarna från förskoleklass
              till årskurs 6 att fördjupa sina matematikkunskaper kommer att
              försvinna.
            </seg>
            <seg n="e516c553">
              Genomför man detta får man räkna med fortsatta problem. Lärare
              som har djupare kunskaper i ämnet och lärandet är mindre läroboksbundna
              och kan arbeta med det som är så viktigt, som problemlösning,
              logiskt tänkande och att diskutera matematiska dilemman med eleverna.
              Därför tycker jag att det är anmärkningsvärt att utbildningsministern
              inte har några åsikter om detta. Jag kan förstå att man inte kan
              redovisa i detalj vad som kommer i en proposition, men visst borde
              utbildningsministern kunna uttrycka om det är rimligt att halvera
              kunskaperna i matematik för lärarna för de yngre barnen. Är detta
              rimligt eller inte? Det är en väldigt viktig fråga vi har att
              ta ställning till. Om vi ska behålla ett matematikkunnande bland
              eleverna måste lärarna för de yngre barnen få tillräckliga matematikkunskaper.
            </seg>
            <seg n="18dc2d9c">
              Jag vill fråga utbildningsministern hur han ser han på att Lärarutbildningsutredningen
              tycker att det är okej att man halverar matematikutbildningen.
            </seg>
          </u>
          <note type="speaker" n="8a3fa3ee">
            Anf. 28 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-4" n="5a85dc1c">
            <seg n="32903263">
              Herr talman! Marie Granlund verkar ha kunskaper om min kommande
              lärarutbildningsproposition och vad den innehåller, som jag själv
              inte har och jag tror ingen annan heller. Det är bara Marie Granlund
              som vet vad den kommer att innehålla. Den är inte färdigberedd.
              Huvudinriktningen i Marie Granlunds interpellation är att fråga
              vad som kommer i den kommande lärarutbildningen, och jag säger
              att det svarar jag inte på i dag. Jag kommer att lägga fram den
              för riksdagen när den är färdigberedd.
            </seg>
            <seg n="5badb09b">
              Det är helt riktigt att Sverige har sjunkande resultat i matematik.
              Det beror på den socialdemokratiska utbildningspolitik som har
              styrt svensk skola i decennier.
            </seg>
            <seg n="dd7866a5">
              1985 års lärarutbildningsreform, som genomfördes av Lena Hjelm-Wallén,
              och 2001 års lärarutbildningsreform, som genomfördes av Thomas
              Östros, har varit katastrofer för matematikundervisningen i svensk
              skola. Det är de som har lagt grunden för att massor av lärare
              på låg- och mellanstadiet knappt har några matematikkunskaper
              i sitt bagage, trots att de ska undervisa i matematik när de kommer
              ut. Var fjärde lärare på låg- och mellanstadiet som undervisar
              i matematik har mindre än tio poäng i matematik från högskolan.
              Det är ett resultat av 1985 och 2001 års reformer. Det är dem
              vi river upp nu. Det är därför som jag inom några månader ska
              lägga fram en proposition om en ny lärarutbildning till riksdagen.
            </seg>
            <seg n="9bc9bcb2">
              Stå inte och föreläs för mig om behovet av kunskapsskola! Det
              är ni som har monterat ned den. Det är ju vi som tar tag i detta
              nu. Men jag tänker inte i dag berätta exakt hur den nya lärarutbildningen
              kommer att vara upplagd, för det är inte färdigt. Det bereds inom
              regeringen. Men problemen är skapade av Marie Granlunds parti.
            </seg>
          </u>
          <note type="speaker" n="9011a060">
            Anf. 29 MARIE GRANLUND (s):
          </note>
          <u who="Q3373324" xml:id="i-5f9e734a670cb9d4-1" n="65eee4c8">
            <seg n="4224ea98">
              Herr talman! Jag tycker att det är intressant att ministern tycker
              att det här med matte inte är så viktigt att han ens kan använda
              sina minuter till att förklara hur man ska stärka matematikundervisningen
              i svensk skola.
            </seg>
            <seg n="fa220fd1">
              Var det inte så att när Lena Hjelm-Wallén lade fram sin proposition
              var vi överens om den över blockgränsen? Det var på den tiden
              när vi inte använde skolan som ett politiskt slagträ utan kunde
              se vad som var viktigast för eleverna.
            </seg>
            <seg n="2641346b">
              Det som är anmärkningsvärt är att man lägger fram direktiv till
              en ny utredning, att en ny utredning presenteras och att utbildningsministern
              är ute och tillstyrker denna utredning som gör att lärarna för
              de yngre barnen kommer att få mycket sämre matematikkunskaper
              än vad de har i dag. Det är det som är frågan just nu.
            </seg>
            <seg n="d9202ae4">
              Det är de små barnen som ställer de klurigaste frågorna, varför
              solen är gul eller varför havet är blått. Då måste man också ha
              lärare som kan förklara detta. Det är så man upprätthåller nyfikenheten,
              kunskapen och lusten att lära och som sedan kan finnas kvar även
              när barnen blir äldre. Goda ämneskunskaper är väldigt viktigt
              också för lärarna för de yngre barnen.
            </seg>
            <seg n="8d2e5c33">
              Jag ser det här icke-svaret som ett led i den politik som ni
              borgerliga driver. Ni lägger fram förslag eller har beslutat om
              barnomsorgspeng och vårdnadsbidrag och drar bort undervisning
              för de barn som har de absolut största behoven av det, kanske
              barn som inte kommer att komma i kontakt med det svenska språket
              förrän de är sju år. Man startar ett lärarlyft utan att från början
              ta med lärarna för förskolan. Man säger att det är okej med lärarutbildning
              där lärarna för de yngre barnen inte ska ha möjlighet att forska.
              Man förkortar också utbildningen för lärarna inom förskolan i
              förhållande till utbildningens längd i dag.
            </seg>
            <seg n="631d363c">
              Utbildningsministern måste väl ändå ha en uppfattning, utan att
              redovisa varje poängtal, om det är rimligt att lärarna för de
              yngre barnen kommer att få halverade ämneskunskaper. Han måste
              kunna ha en åsikt om det.
            </seg>
            <seg n="c499b665">
              Jag är övertygad om att om man ska komma till rätta med de problem
              med matematik som vi har i dag måste man jobba på bred front.
              Det handlar om mattecoacher för att hjälpa dem som har det svårt.
              Det handlar om att avdramatisera matematiken. Många tror att det
              är så väldigt svårt och bökigt, vilket det inte behöver vara.
              Det krävs som sagt goda kunskaper om man ska kunna göra det.
            </seg>
            <seg n="4c24c91a">
              Det är en rad olika sådana här åtgärder som måste vidtas. Ni
              gör i stället så att de yngre barnen inte får tillräckliga kunskaper.
              Det är när barnen är små som man verkligen måste satsa på det
              här. Det går inte att göra i åttan, nian eller på gymnasiet.
            </seg>
            <seg n="727ab4fe">
              Min fråga till utbildningsministern är återigen: Vad tycker utbildningsministern
              om utredningen, om att man faktiskt gör lärarna för de yngre barnen
              mindre redo att kunna lära ut matematik och för den delen också
              svenska?
            </seg>
          </u>
          <note type="speaker" n="d939ab5a">
            Anf. 30 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-5" n="5a85dc1c">
            <seg n="e7c4f3db">
              Herr talman! Det är väldigt märkligt, Marie Granlund, att i varannan
              mening komma med ett påstående om vad den kommande lärarutbildningen
              kommer att innehålla och i varannan mening en fråga om vad den
              kommer att innehålla. Jag har sagt att jag kommer att redovisa
              min och regeringens uppfattning när vi lägger fram propositionen.
              Det är inte så långt kvar.
            </seg>
            <seg n="133a02f6">
              Vi kommer att riva upp de två socialdemokratiska grundprinciperna,
              de två socialdemokratiska lärarutbildningsreformerna från 1985
              och 2001. Marie Granlund påstod nyss dessutom att Folkpartiet
              röstade för reformen 1985, vilket är helt fel. Folkpartiet och
              Moderaterna röstade mot båda dessa reformer, både 1985 och 2001,
              därför att vi inte trodde på dem. Det är därför vi nu river upp
              detta. Det är de båda reformerna som har skapat mycket av problemen,
              tillsammans med en del andra utbildningspolitiska reformer som
              har genomförts under er långa regeringstid. Det är de som har
              skapat de problem som vi nu försöker lösa.
            </seg>
            <seg n="1078c435">
              Det är närmast komiskt att Marie Granlund från Socialdemokraterna
              försöker anklaga mig för att inte vara för ämneskunskaper. Jag
              tror att när vi lägger fram förslaget till lärarutbildning kommer
              kritiken från vänstern att vara att det handlar för mycket om
              ämneskunskaper och för lite om annat. Jag är helt övertygad om
              att ni kommer med den kritiken.
            </seg>
            <seg n="fca74cae">
              Marie Granlund får ge sig till tåls, liksom alla andra får göra,
              till dess att vi lägger fram propositionen. Marie Granlund påstår
              rader av saker om vad den nya lärarutbildningen kommer att innehålla.
              Jag kan bara säga att det vet Marie Granlund inte ett dyft om,
              för det är ännu inte bestämt. Jag har själv inte de slutgiltiga
              svaren, för beredningen pågår. Jag kommer att redovisa detta för
              riksdagen och för Marie Granlund när arbetet är klart.
            </seg>
          </u>
          <note type="speaker" n="ef92e084">
            Anf. 31 MARIE GRANLUND (s):
          </note>
          <u who="Q3373324" xml:id="i-5f9e734a670cb9d4-2" n="65eee4c8">
            <seg n="26f96f34">
              Herr talman! Jag tycker att det är djupt anmärkningsvärt att
              Sveriges utbildningsminister inte har någon som helst åsikt om
              hur man ska förbättra matematikkunskaperna för svenska elever,
              att han inte har någon åsikt om en utredning som har lagts fram
              eller om det är rimligt att man halverar utbildningen för lärare
              för de yngre barnen i just matematik och för den delen också svenska.
              Någon uppfattning måste ju finnas. Jag kan förstå att utbildningsministern
              inte kan redovisa någon proposition i detalj men att inte ha en
              uppfattning om detta är rimligt eller inte tycker jag är att ta
              alldeles för lätt på de här problemen.
            </seg>
            <seg n="2d3bcafc">
              Jag tror som jag har sagt tidigare att man måste satsa väldigt
              brett. Det handlar om mattecoacher. Det handlar om ämnesdjup även
              för lärarna för de yngre barnen. Det handlar om att använda IT
              mer i undervisningen, och det handlar om att faktiskt också få
              läsa matte på sitt modersmål om man kommer från ett annat land,
              någonting som Folkpartiet har varit emot.
            </seg>
            <seg n="97850ec2">
              Jag tycker som sagt att man absolut inte tar det här på allvar
              när man inte kan ha en uppfattning om det är rimligt att det ska
              bli mer eller mindre ämnesdjup för de lärare som ska lära de yngre
              barnen. Jag tycker som sagt att det är otroligt anmärkningsvärt.
            </seg>
          </u>
          <note type="speaker" n="4607391c">
            Anf. 32 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-6" n="5a85dc1c">
            <seg n="39d0cbad">
              Herr talman! Jag tror att det framgick tio gånger i det senaste
              inlägget att Marie Granlund tycker att det är anmärkningsvärt
              att jag nu inte redovisar innehållet i den kommande lärarutbildningen.
              Jag kommer ändå inte att göra det. Jag kommer att göra det när
              vi lägger fram propositionen.
            </seg>
            <seg n="364961b8">
              Hela den här regeringens inriktning är att stärka ämneskunskaperna
              och öka kunskapsresultaten i den svenska skolan. Vi gör upp med
              decennier av socialdemokratisk flumpolitik på det här området.
              Det kommer också den nya lärarutbildningsreformen att vara inriktad
              på. Jag är rätt övertygad om att Marie Granlunds och hennes allianskamraters
              kritik när propositionen läggs fram om ett tag kommer att vara
              att det är för mycket fokus på ämneskunskaper. Men det får vi
              se då. Är det inte det utan vi blir överens är jag mycket glad,
              men då är det en ordentlig omsvängning ni har gjort.
            </seg>
          </u>
          <note n="3a292bae">
            Överläggningen var härmed avslutad.
          </note>
          <note n="8e7c0f4a">
            8 § Svar på interpellation 2009/10:96 om behovet av ökad vuxenutbildning
          </note>
          <note type="speaker" n="14e818f8">
            Anf. 33 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-7" n="5a85dc1c">
            <seg n="b869ce79">
              Herr talman! Roland Bäckman har frågat arbetsmarknadsministern
              hur han tänker agera för att fylla det ökande behovet av tillgång
              till eftergymnasial utbildning i Gävleborgs län och i landet.
              Arbetet inom regeringen är så fördelat att det är jag som ska
              svara på denna interpellation.
            </seg>
            <seg n="0bdd06ed">
              Regeringen har sedan den tillträdde konsekvent arbetat för att
              minska utanförskapet och för att fler människor ska komma i arbete.
              Särskilt inom utbildnings- och arbetsmarknadspolitiken har stora
              satsningar och viktiga reformer genomförts.
            </seg>
            <seg n="2d7e2b9a">
              Som ett svar på den globala kris Sverige går igenom genomför
              regeringen särskilda konjunkturbetingade insatser. Åtgärderna
              syftar till att samhället kompetensmässigt ska stå väl rustat
              när konjunkturen åter vänder uppåt. I budgetpropositionen för
              2010 föreslår regeringen även insatser som ska underlätta för
              vuxna som önskar studera, bland annat genom en höjning av studiemedlen
              och fribeloppen.
            </seg>
            <seg n="636b0ebc">
              Sedan 2008 har regeringen föreslagit stora satsningar på yrkesutbildning
              inom såväl kommunal vuxenutbildning som yrkeshögskola. Sammantaget
              har dessa utbildningsområden stärkts eller beräknas att stärkas
              med drygt 7 000 årsstudie- eller årsplatser för 2009, knappt 23
              000 platser för 2010 och knappt 24 000 för 2011. Det motsvarar
              ca 5,4 miljarder kronor, inklusive studiestöd, under perioden
              20092011. Det är också värt att notera att begreppet årsstudieplats
              ofta i verkligheten rymmer fler än en individ.
            </seg>
            <seg n="1ba8b7a9">
              Min bedömning är att dessa satsningar mycket väl motsvarar de
              behov som de regionala samordnarna ute i landet har redovisat
              till regeringen.
            </seg>
            <seg n="413c2129">
              För att stimulera fler arbetslösa som är över 25 år att söka
              en yrkesinriktad utbildning inom gymnasial komvux, det vi kallar
              för yrkesvux, har möjligheten för arbetslösa att få studiemedel
              med den högre bidragsnivån tillfälligt ökats under 2009 och 2010.
              Det högre bidraget utgör ca 80 procent av studiemedlets totalbelopp.
            </seg>
            <seg n="8363a7aa">
              Vidare har regeringen föreslagit en omfördelning av anvisade
              medel mellan universitet och högskolor för 2009 och 2010 i syfte
              att möta den ökade efterfrågan som uppstått i vissa regioner samt
              åstadkomma ett bättre utnyttjande av utbildningsplatser vid universitet
              och högskolor.
            </seg>
            <seg n="96e89290">
              I budgetpropositionen för 2010 föreslår regeringen en tillfällig
              satsning på 10 000 nya platser på universitet och högskolor under
              2010 och 2011. Sammantaget uppgår satsningen till drygt 1 miljard
              kronor. Högskolan i Gävle tillhör en av de högskolor som hittills
              inte har utnyttjat tilldelade medel och tilldelade platser, vilket
              innebär att högskolan har möjlighet att erbjuda platser till de
              studenter som efterfrågar högskolans utbildningar.
            </seg>
            <seg n="3bdee070">
              Arbetsmarknadspolitiken förstärks genom att antalet praktikplatser
              blir flera. Möjligheten till praktisk kompetensutveckling utökas
              liksom förstärkt stöd och hjälp att söka arbete.
            </seg>
            <seg n="45bb0af3">
              För att bekämpa utanförskapet hos de unga som står längst från
              arbetsmarknaden föreslår alliansregeringen intensifierade förmedlingsinsatser
              och fler insatser inom jobbgarantin. Nya insatser inom jobbgarantin
              inkluderar den nya aktiveringsåtgärden Lyft, start av näringsverksamhet,
              svenskundervisning för invandrare på deltid och arbetslivsinriktad
              rehabilitering.
            </seg>
            <seg n="44ad7784">
              Som ett komplement till den utbildning som erbjuds inom jobbgarantin
              för ungdomar i dag avser regeringen också att införa en extra
              studiemotiverande insats för arbetslösa ungdomar som inte har
              avslutat sin grundskole- eller gymnasieutbildning. Detta sker
              i form av en särskild satsning på utbildningsplatser i folkhögskolan.
            </seg>
            <seg n="c6798de1">
              Jag vill framhålla att regeringen noga följer utvecklingen av
              varsel och arbetslöshet i olika branscher och i olika delar av
              landet, bland annat i Gävleborgs län. Min uppfattning är att ett
              ökat samarbete och en ökad samverkan mellan utbildningsanordnare,
              huvudmän och andra aktörer kan bidra till en optimal resursanvändning
              och därmed ge bättre förutsättningar för såväl omställning för
              den enskilde som för arbetslivets kompetensförsörjning.
            </seg>
          </u>
          <note type="speaker" n="4126999c">
            Anf. 34 ROLAND BÄCKMAN (s):
          </note>
          <u who="Q5591632" xml:id="i-60218f00e702e343-0" n="88fe1e48">
            <seg n="cb485dac">
              Herr talman! Inledningsvis vill jag tacka för svaret på min interpellation
              ställd till utbildningsminister Jan Björklund.
            </seg>
            <seg n="27e2225f">
              Behovet är stort av ett ökat utbud av eftergymnasial utbildning,
              särskilt i den djupa lågkonjunktur landet nu befinner sig i, där
              många varslas och sägs upp och där vi riskerar att öka antalet
              långtidsarbetslösa kraftigt.
            </seg>
            <seg n="ef037453">
              Det är för mig mycket beklagligt att regeringen, med folkpartisten
              Jan Björklund i spetsen, vägrar se och inse behovet av att skapa
              ökade möjligheter för att ge människor chansen till ett nytt jobb.
              Utbildningsplatserna är för få. Det är synd att utbildningsminister
              Jan Björklund och Folkpartiet tycker att behovet av vuxenutbildning
              för dem som behöver den insatsen inte är tillräckligt prioriterad.
              För Gävleborgs län, där utbildningsnivån är bland den lägsta i
              landet, och där arbetslösheten slår hårt, är behovet av utbildningsplatser
              självklart stort. Alla inser det. Utbildningsministern borde också
              inse det.
            </seg>
            <seg n="458853a2">
              Herr talman! Utbildningsministern och den övriga regeringen kommer
              aldrig att lösa de problem som Gävleborgs län står inför med sänkta
              löner, lägre skatter för dem som tjänar mest och hårdare tag.
              Nej! Gävleborg behöver fler utbildningsplatser så att människor
              kan rustas för framtiden. Gävleborg behöver fler utbildningsplatser
              för att vara ett konkurrenskraftigt län. Gävleborgs län behöver
              fler utbildningsplatser för att motverka en brist på rätt utbildad
              personal den dagen konjunkturen vänder uppåt igen. Arbetslösheten
              i Gävleborg är skyhög, och ungdomsarbetslösheten är ett fruktansvärt
              hot mot vårt län.
            </seg>
            <seg n="3f3c862d">
              Regeringen följer noga utvecklingen av varsel och arbetslöshet,
              enligt interpellationssvaret. Med tanke på hur det ser ut tycker
              jag att det är lite svårt att se och tro på. Tänker utbildningsministern
              över huvud taget agera för att fylla det ökade behovet av tillgång
              till eftergymnasial utbildning i Gävleborgs län och övriga landet?
              Planeras det nu några nya åtgärder inom området utifrån den situation
              vi befinner oss i och som vi kommer att gå in i?
            </seg>
          </u>
          <note type="speaker" n="b846c994">
            Anf. 35 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-8" n="5a85dc1c">
            <seg n="688f1089">
              Herr talman! Det blir lite lustigt här. Roland Bäckman väcker
              en interpellation med en fråga om vad regeringen gör. Jag redovisar
              att vi inrättar 24 000 nya platser inom yrkesutbildning och yrkeshögskola.
              Vi inrättar 10 000 nya platser på högskolan. Högskolan i Gävle
              har lediga platser tomma platser. Det är bara att söka för dem
              som vill. När Roland Bäckman får ordet upprepar han att vi ingenting
              gör och undrar vad vi gör. Jag har just sagt att vi har inrättat
              totalt 34 000 nya platser, och det finns lediga platser i Gävleborgs
              län.
            </seg>
            <seg n="a3ae1b07">
              Det antal platser som landshövdingarna har begärt har länen fått.
              Vi tillgodoser de behov som de regionala samordnarna har begärt
              insatser för, det vill säga landshövdingarna.
            </seg>
            <seg n="7868a287">
              Jag skulle gärna ha sett att den förra regeringen hade inrättat
              en yrkeshögskola då. Vi gjorde det nu. Den borgerliga regeringen
              på 90-talet föreslog yrkeshögskola, men det förslaget revs upp
              av Carl Tham och Ylva Johansson när Socialdemokraterna tillträdde
              1994. Det blev aldrig någon yrkeshögskola.
            </seg>
            <seg n="49ab0f43">
              Nu inrättar vi en yrkeshögskola i Sverige. Den byggs ut i precis
              den takten man klarar av för att upprätthålla kvaliteten. Det
              är bland annat en eftergymnasial utbildning och yrkeshögskola.
              Det är viktigt.
            </seg>
            <seg n="04dd0541">
              Vuxenutbildning, högskola och yrkeshögskola byggs ut i en sällan
              skådad takt just nu. Högskolan kommer under nästa år att ha fler
              platser betalda av staten än någonsin tidigare i Sveriges historia.
            </seg>
            <seg n="7242d706">
              Vad gör ni? frågar Bäckman. Följ med i de beslut riksdagen själv
              fattar, så kommer Bäckman att upptäcka att vi har inrättat många
              nya platser. Jag utesluter inte det gör vi aldrig från regeringens
              sida att om situationen förvärras ska vi göra ytterligare insatser.
              En del tror att vi har nått botten på konjunkturen, andra inte
              och tror därmed att arbetslösheten ska öka. Men just nu har de
              insatser gjorts som landshövdingarna, de regionala samordnarna,
              har begärt, och Högskolan i Gävle har tomma platser. Det kan inte
              vara Högskolan i Gävle som Bäckman syftar på i fråga om att det
              inte skulle finnas platser för dem som söker. Det är bara att
              söka. Det finns platser där. Men om detta skulle gå i taket är
              det en ny situation. Men den senaste rapporten är att det finns
              lediga platser på Högskolan i Gävle. Det beror naturligtvis på
              att vi har gjort många insatser och byggt ut utbildningarna och
              annat i en sådan här situation.
            </seg>
            <seg n="dca74e20">
              Jag delar helt Bäckmans slutsatser. I en lågkonjunktur måste
              samhället bygga ut utbildningssystemen. Det är att rusta individer
              för framtiden. Det är bättre att utbilda sig än att rulla tummarna.
              Jag har helt samma grundattityd. Det görs otroligt mycket just
              nu, och försök inte stå här och låtsas som att ingenting görs.
            </seg>
          </u>
          <note type="speaker" n="5ccda2f5">
            Anf. 36 ROLAND BÄCKMAN (s):
          </note>
          <u who="Q5591632" xml:id="i-60218f00e702e343-1" n="88fe1e48">
            <seg n="44804284">
              Herr talman! Det låter faktiskt som att utbildningsministern
              är mycket nöjd med den situation som Sverige befinner sig i med
              tanke på arbetslösheten. Allting är tillräckligt. Så låter det.
            </seg>
            <seg n="7048982e">
              Regeringen inrättar färre platser än vi socialdemokrater har
              föreslagit. Många är arbetslösa. Många får inte plats på någon
              utbildning.
            </seg>
            <seg n="7854fa23">
              Enligt en rapport från Förnybart.nu skulle en satsning på förnybar
              energi och energieffektivisering i Sverige skapa 60 000 nya jobb
              fram till 2020. Varför vill inte utbildningsministern se detta
              som en unik möjlighet? Det borde vara så. Varför tar inte regeringen
              chansen? Varför går skattesänkningar till dem som har, till dem
              som är rika? Varför går skattesänkning före utbildningsplats för
              den som är utan arbete och saknar utbildning?
            </seg>
            <seg n="c2cc8586">
              Vi socialdemokrater vill göra satsningar som i Gävleborgs län
              skulle resultera i 1 475 nya platser inom komvux och utbildningar,
              yrkesinriktad arbetsmarknadsutbildning med mera jämfört med vad
              regeringen och utbildningsministern vill göra. Socialdemokraterna
              har alltså föreslagit 1 475 fler utbildningsplatser än vad regeringen
              föreslår bara i Gävleborgs län.
            </seg>
            <seg n="aa060192">
              Vi snackar framtidstro, utbildningsministern. Socialdemokraterna
              vill ge människor som hamnar i arbetslöshet en ny chans till arbete.
              Av interpellationssvaret framgick att regeringen konsekvent arbetar
              för att minska utanförskapet och att fler människor ska komma
              i arbete. Min uppfattning är att utanförskapet och arbetslösheten
              har ökat med en borgerlig regering.
            </seg>
            <seg n="162089c6">
              Herr talman! Gävleborg förblöder. Regeringen tittar på. Varför
              vill utbildningsministern inte genomföra nödvändiga utbildningsinsatser
              i Gävleborgs län? Behovet är stort. Av interpellationssvaret framgick
              att regeringens satsningar motsvarar de behov som finns. Det nämnde
              utbildningsministern i sitt inledningsanförande. Jag förstår inte
              hur man kan göra den bedömningen. Av interpellationssvaret framgick
              också att regeringen genomför särskilda konjunkturbetingade insatser.
              Menar man då jobbcoacher?
            </seg>
          </u>
          <note type="speaker" n="f80030a0">
            Anf. 37 RAIMO PÄRSSINEN (s):
          </note>
          <u who="Q3358814" xml:id="i-25bfd6414021adeb-0" n="069d6f35">
            <seg n="b8d544ef">
              Herr talman! Jag hade inte tänkt att gå in i denna interpellationsdebatt,
              men jag kan inte motstå den eftersom vi ser ett hemskt nöjt statsråd
              framför oss.
            </seg>
            <seg n="653b4f48">
              Situationen i Gävleborg är följande. Det finns ungefär 16 500
              direkt arbetslösa människor. Situationen i Gävleborg är sådan
              att ungdomsarbetslösheten har exploderat. I sitt svar till Roland
              Bäckman pratade ministern om jobbgarantin. Vet utbildningsminister
              Björklund att det är fråga om 10 procent i aktiva insatser?
            </seg>
            <seg n="400ce0f0">
              Hur många ungdomar får adekvat utbildning? Nu har antalet platser
              ökat, och då verkar det vara frid och fröjd. Varför har inte Sandviken
              fått den så efterfrågade yrkesutbildning som är anpassad till
              den struktur som finns inom metallindustrin? Den blir man nekad.
            </seg>
            <seg n="e579d1d5">
              Bra saker har genomförts, till exempel vindenergi i Söderhamn.
            </seg>
            <seg n="c4dfb778">
              Varselsamordnarna, landshövdingarna och regionförbundet, har
              jobbat bra i Gävleborg. De har gjort strålande insatser och bra
              analyser. Varför är det så att de ska stå som bank? Regionförbundet
              har tillsammans med länsstyrelsen kommit fram till att det måste
              ordnas folkhögskoleplatser för att hjälpa dem med de svagaste
              utbildningsbakgrunderna. Men då måste de lägga upp 30 miljoner
              kronor, det vill säga agera bank och låna dem det. Varför kan
              inte staten tillse detta? Det är ett enkelt krav från varselsamordnarna.
            </seg>
            <seg n="1441271b">
              Gävleborg är i en speciell situation. Det handlar i och för sig
              om hela landet, men det handlar också om lite ödmjukhet från Jan
              Björklund. Han säger att det är en svår situation och att de gör
              vad de kan. Men varför väljer Jan Björklund, ansvarig utbildningsminister,
              att sänka skatterna i stället?
            </seg>
            <seg n="af32c6b7">
              Det finns enorma utbildningsbehov också inom den offentliga sidan.
              Men nu måste man säga upp folk. 30 000 människor har fått lämna
              sina jobb inom kommuner och landsting i Sverige för att det är
              brist på resurser. Ändå väljer denna regering att sänka skatterna.
            </seg>
            <seg n="9f11e9b5">
              Det är där som spetsen är. Man kan välja att investera i kunskap
              och människor så att människor kan växa och så att man kan få
              en bättre konkurrenskraft. Men vad har den här regeringen gjort?
            </seg>
            <seg n="15a668d1">
              Mina kamrater inom IF-Metall i Hofors på Ovaco Steel och på Sandvik
              fick välja mellan att gå ned i lön eller att bli avskedade. Men
              regeringen gjorde ingenting. Regeringen har inte ens föreslagit
              att man kan gå in och göra en överenskommelse mellan anställda,
              företag och stat om att använda en dag i veckan när det finns
              mindre att göra för att de anställda ska kunna kompetensutvecklas.
              Nej, det har man inte gjort.
            </seg>
            <seg n="2d7ee539">
              Det var detta som gjorde att jag blev irriterad när jag lyssnade.
              Det fanns inte ett uns ödmjukhet.
            </seg>
            <seg n="9a520ec6">
              Situationen är svår ja. Ungdomsarbetslösheten rasar ja. Regeringen
              har satsat på jobbcoacher. Det har vi sett resultatet av. Det
              har varit både det ena och det andra med det. Vi har också varselsamordnare
              som har gjort ett bra arbete. Men de är tvungna att gå ut och
              låna pengar till det. Staten hjälper inte till i tillräcklig omfattning.
              Det är mycket bra som är gjort, Jan Björklund. Det kan vi hålla
              med om. Men det är mycket som kvarstår. Då är det väl bättre att
              satsa på utbildning än på skattesänkningar?
            </seg>
          </u>
          <note type="speaker" n="03e4c8c8">
            Anf. 38 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-9" n="5a85dc1c">
            <seg n="d8e16020">
              Herr talman! Jag ser fram emot att ni tänker gå till val på att
              höja dessa skatter med 80 miljarder som vi har sänkt. Vi får väl
              se. Det brukar dröja några månader, sedan accepterar ni i efterhand
              alla skattesänkningar. Det är lätt att stå här och vara styv i
              korken.
            </seg>
            <seg n="f57b3cec">
              Vi tror inte att höjda skatter är det som Sverige behöver i en
              sådan här krissituation. Jag har inte hört en enda ekonom påstå
              att det är bra att höja skatterna just i en lågkonjunktur. Det
              är precis tvärtom. Det är stimulanser som behövs. Jag tror därför
              att ni är ute på helt fel spår om ni tror att ni ska lösa krisen
              genom att höja skatterna.
            </seg>
            <seg n="bcc91d90">
              Men det låter på interpellanten och på meddebattören som om det
              skulle vara den svenska borgerliga regeringens fel att världen
              befinner sig i en djup lågkonjunktur. Det är möjligt att ni kan
              säga det till varandra på era partimöten. Men den internationella
              lågkonjunkturen finns över hela världen. Den slår naturligtvis
              hårt mot Sverige. Så är det.
            </seg>
            <seg n="34a8feeb">
              Det som ett land som Sverige kan göra är att värja sig så gott
              det går i en sådan här situation. En diskussion om vilka medel
              och vilka metoder som man ska använda är naturligtvis en diskussion
              som bör föras här i riksdagen. Jag välkomnar därför diskussionen.
              Men jag tror inte att det är så många åtminstone inte någon som
              begriper sig på detta som på fullt allvar tror eller rekommenderar
              att höjda skatter just nu skulle vara rätt åtgärd.
            </seg>
            <seg n="d4461d1e">
              Däremot måste man i en sådan här situation naturligtvis vidta
              kompensatoriska åtgärder från samhällets sida för de människor
              som för tillfället ställs utan sysselsättning och utan försörjning.
              Då är det bättre att människor utbildar sig än att de bara är
              passiva och går och tar emot bidrag. Så är det. Det är därför
              som vi har byggt ut med 34 000 platser inom det reguljära utbildningsväsendet,
              med 24 000 platser inom olika typer av vuxenutbildning och med
              10 000 platser på högskolan.
            </seg>
            <seg n="f607af43">
              Ni påstår att situationen i Gävleborg skulle vara extra dramatisk.
              Jag är helt medveten om Gävleborgs industriella struktur, men
              jag vill bara påpeka att det finns lediga platser på Högskolan
              i Gävle. Ni anklagar mig för att inte inrätta fler platser, men
              jag är helt öppen för att göra det den dagen som de som redan
              finns används. Men det finns lediga platser på Högskolan i Gävle.
              Det är trots allt en viktig bakgrund till de beslut som vi har
              fattat.
            </seg>
            <seg n="364b88e5">
              Diskussionen här vidgades i andra omgången till att handla om
              allt möjligt. Men jag tycker att vi ändå ska hålla oss till det
              som interpellationen handlar om, nämligen yrkesutbildning och
              vuxenutbildning som är mycket viktiga för framtiden. För min del
              handlar det just nu inte bara om krisbekämpning. För min del handlar
              denna diskussion om en långsiktig inriktning av utbildningsväsendet.
              Vårt utbildningsväsen har varit alltför ensidigt inriktat på enbart
              teoretiska och akademiska studier. Vi behöver ha yrkesutbildningar
              av god kvalitet, både i gymnasieskolan och i vuxenutbildningen.
              Det är en viktig omläggning som denna regering nu gör. Vi inrättar
              yrkesvux inom vuxenutbildningen. Vi inrättar lärlingsutbildningar,
              något som i första hand Socialdemokraterna och LO har blockerat
              i decennier. Vi inrättar en särskild yrkeshögskola. Det är något
              som Socialdemokraterna under Carl Tham och Ylva Johansson sade
              absolut nej till för drygt tio år sedan. Det är därför som den
              inrättas nu och inte då. Hade den varit inrättad sedan ett tag
              tillbaka hade vi stått bättre rustade. Men vi gör det nu.
            </seg>
            <seg n="9d93faca">
              Om man skalar bort den rent partipolitiska retoriken som mina
              motdebattörer här använder tycker jag att den inriktning som ni
              har på mer yrkesutbildning är helt riktig, och jag välkomnar den
              omorienteringen från ert parti om detta. Alla vill inte bli akademiker.
              Vi måste också ha bra yrkesutbildningar i vårt land, och det håller
              vi nu på att bygga upp i Sverige.
            </seg>
            <seg n="84987b08">
              Om vi kan vara överens om att vi, oavsett vem som styr i framtiden,
              ska satsa på yrkeshögskolor, på lärlingsutbildningar och på yrkesvux
              så har vi nått en bra bit framåt. Vi måste också ha ännu fler
              platser i lågkonjunktur än i högkonjunktur. Det är precis det
              som vi gör nu när vi nu bygger ut med 34 000 platser. Det är konjunkturbetingat,
              Roland Bäckman. Du frågade vad som är konjunkturbetingat. Att
              vi bygger ut med 34 000 platser just nu är konjunkturbetingat.
              Alla dessa platser ska inte vara kvar när vi återigen har en högkonjunktur.
            </seg>
          </u>
          <note type="speaker" n="34da120f">
            Anf. 39 ROLAND BÄCKMAN (s):
          </note>
          <u who="Q5591632" xml:id="i-60218f00e702e343-2" n="88fe1e48">
            <seg n="d3464f34">
              Herr talman! Regeringen och utbildningsministern inledde mandatperioden
              med kraftiga minskningar i fråga om vuxenutbildning. När regeringen
              sedan alldeles för sent insåg att man höll på att skapa en jobbkris
              utan motstycke då lade man till några platser inom vuxenutbildningen
              och kallade det för en riktig storsatsning.
            </seg>
            <seg n="e21a8b0a">
              Herr talman! Regeringen måste ta ansvar för Sverige och vår framtid.
              Man kan inte stoppa huvudet i sanden och hoppas att det blåser
              klart, utan man måste agera under tiden också.
            </seg>
            <seg n="affa61bd">
              Jag vill säga följande till utbildningsministern: Det är nu som
              människor ska förbereda sig för kommande jobb. Det är nu som vi
              ska rusta för framtiden. Det är nu som utbildning, framtidstro
              och visioner behövs som allra mest.
            </seg>
            <seg n="6fef46f6">
              Jag har inte fått något riktigt svar på hur utbildningsministern
              ska tillgodose det ökade behovet av utbildningsplatser i Gävleborgs
              län framöver. Men jag tyckte att det var lite positivt, även om
              han pratar mest om högskolan.
            </seg>
            <seg n="16d3b0cd">
              Jag upplever att regeringen är helt nöjd med den situation som
              råder, och det gör mig lite förbryllad.
            </seg>
            <seg n="527e24ce">
              Avslutningsvis: Jag vill gärna att utbildningsministern utvecklar
              resonemanget när det gäller den jobbcoachsatsning som har gjorts.
            </seg>
          </u>
          <note type="speaker" n="a84e8df5">
            Anf. 40 RAIMO PÄRSSINEN (s):
          </note>
          <u who="Q3358814" xml:id="i-25bfd6414021adeb-1" n="069d6f35">
            <seg n="7b586c2f">
              Herr talman! Jag ska inte föra fram någon speciell retorik till
              ministern. Men jag konstaterar att så fort vi säger att ni väljer
              att sänka skatterna kraftigt med lånade pengar kallar ni oss för
              skattehöjare. Tänk om vi åtminstone kunde vara överens om att
              den sista skattesänkningen som ska ske efter årsskiftet inte genomförs.
              Det är 10 miljarder kronor.
            </seg>
            <seg n="393b9824">
              Herr talman! Jag är helt övertygad om att Sveriges befolkning,
              åtminstone majoriteten, skulle vara nöjd om vi i stället sade
              följande: Vi genomför inte den sista skattesänkningen. Vi använder
              i stället dessa pengar för att göra det möjligt för fler ungdomar
              att klara sig och utvecklas i dessa svåra tider. Vi gör det möjligt
              för fler arbetslösa att ta del av god utbildning. Vi gör det möjligt
              för företagen att kompetensutveckla sin personal.
            </seg>
            <seg n="5dea72c6">
              Jag pratar inte om skattehöjningar. Jag pratar om att man ska
              ge sjutton i att genomföra den sista skattesänkningen på 10 miljarder
              kronor. Men det är regeringens recept.
            </seg>
            <seg n="bee260af">
              Vi vill göra Sverige till möjligheternas land. Vi vill göra det
              tillsammans med andra därför att vi vet att de flesta ställer
              upp på det.
            </seg>
            <seg n="c012d6c4">
              Pratar vi om skattehöjningar säger svenska folket: Det är bra,
              om vi vet att pengarna går till goda saker.
            </seg>
            <seg n="ffeafd06">
              Låt oss därför använda dessa pengar för att rusta för fler utbildningsplatser
              och för att nå fler ungdomar i stället för att ha den så kallade
              jobb- och ungdomsgarantin där 10 procent får någon typ av aktiv
              insats. Det är ingenting att ha, utbildningsminister Björklund.
              Låt oss i stället försöka utveckla detta land. Låt oss göra Sverige
              till möjligheternas land.
            </seg>
          </u>
          <note type="speaker" n="c7c579d3">
            Anf. 41 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-10" n="5a85dc1c">
            <seg n="8c0df22c">
              Herr talman! Om någon tycker att debatten här blir lite god dag
              yxskaft, kan jag berätta att en viktig orsak till det kan vara
              att interpellanten stod och läste upp skrivna manus i sina anföranden,
              vilket innebär att vad jag än säger läser han upp det som står
              på papperet. Det betyder att det inte spelar någon roll vad jag
              svarar. Anförandet blir ändå det som står i manus. Då blir det
              faktiskt inte mycket dialog.
            </seg>
            <seg n="69833b68">
              När det ställs en fråga och jag svarar på den förutsätts det
              att vi ska kunna diskutera lite grann om det. Men när interpellanten
              bara gång på gång upprepar att vi ingenting gör när jag säger
              att vi har inrättat 34 000 nya platser blir det inte en så fruktbar
              diskussion. Vi kan skriva insändare i stället för att mötas i
              ett samtal.
            </seg>
            <seg n="57eefff9">
              Det är riktigt att antalet platser i vuxenutbildningen år 2007
              drogs ned med ungefär 10 000 platser. Det berodde på att det då
              var högkonjunktur. Så har alla regeringar agerat, såväl borgerliga
              regeringar som socialdemokratiska regeringar. När det är högkonjunktur
              drar man ned på antalet platser i vuxenutbildningen, och när det
              är lågkonjunktur ökar man antalet. Så gör vi också nu.
            </seg>
            <seg n="c5ffd434">
              Vi drog ned med 10 000 platser år 2007 när det var högkonjunktur,
              och nu bygger vi ut med 24 000 nya platser. Det är precis så vi
              gör vid konjunkturskiften, så det är väl inte så märkligt. Efterfrågan
              på utbildning är större när det är lågkonjunktur, vilket är helt
              naturligt. Därför bygger vi nu ut väldigt kraftigt.
            </seg>
            <seg n="6bd6e79e">
              Naturligtvis finns det ingen vetenskap som säger att exakt det
              antal platser som vi valt att bygga ut med är det rätta. Det är
              tänkbart att man måste bygga ut ännu mer om krisen fördjupas;
              jag utesluter inte det. Men just nu finns det lediga platser i
              interpellantens hemlän när det gäller högskolan så just nu är
              behovet där inte akut.
            </seg>
            <seg n="8632289d">
              Interpellanten och meddebattören flyr här i väg i en skattediskussion,
              men den får vi väl föra vid ett annat tillfälle. Jag är helt övertygad
              om att interpellanten och meddebattören röstar mot vårt förslag
              om skattesänkning när riksdagen i december ska rösta om det, och
              lika övertygad är jag om att det inte kommer förslag om att gå
              tillbaka om ett halvår. Med några månaders varsel accepterar ni
              vår skattepolitik. Det är bra för Sverige att det finns en bred
              enighet om skattesänkningarna.
            </seg>
          </u>
          <note n="3a292bae">
            Överläggningen var härmed avslutad.
          </note>
          <note n="08dd755e">
            9 § Svar på interpellation 2009/10:99 om entreprenörskap i gymnasieskolan
          </note>
          <note type="speaker" n="64313014">
            Anf. 42 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-11" n="5a85dc1c">
            <seg n="04c400bf">
              Herr talman! Luciano Astudillo har frågat mig vilka initiativ
              jag avser att vidta i syfte att entreprenörskap och företagande
              tydliggörs i examensmålen och ämnesplanerna för samtliga program
              i gymnasieskolan.
            </seg>
            <seg n="59120221">
              Det är en viktig uppgift för gymnasieskolan att ge elever kunskaper
              i entreprenörskap. Det framgår av regeringens strategi för entreprenörskap
              inom utbildningsområdet och av propositionen Högre krav och kvalitet
              i den nya gymnasieskolan (prop. 2008/09:199) som riksdagen nyligen
              fattat beslut om.
            </seg>
            <seg n="a292f8bc">
              Just nu pågår ett omfattande arbete med att reformera svensk
              gymnasieskola. Regeringen har givit Skolverket i uppdrag att förbereda
              de förändringar av gymnasieskolan som riksdagen har fattat beslut
              om.
            </seg>
            <seg n="bf10b4ca">
              Regeringen beslutar om examensmål, vilka karaktärsämnen som ska
              vara gemensamma på ett program samt vilka inriktningar som ska
              finnas. Skolverket beslutar i sin tur om ämnen och kurser för
              gymnasieskolan samt om vilka kurser som ska ingå i en inriktning.
              Skolverket beslutar även om innehållet i gymnasieskolans ämnen
              och kurser.
            </seg>
            <seg n="f46f9f57">
              Av uppdraget till Skolverket framgår det tydligt att myndigheten
              vid genomförandet av uppdraget ska beakta regeringens strategi
              för entreprenörskap inom utbildningsområdet. Skolverket ska utforma
              och besluta om kurser som ger utbildning i entreprenörskap och
              företagande. Sådana kurser ska kunna ingå bland de programgemensamma
              kurserna på vissa områden eller inom en inriktning. För övriga
              program ska de kunna erbjudas som programfördjupning och individuellt
              val. Skolverket ska även överväga hur entreprenörskap kan behandlas
              i övriga ämnesplaner i skolan.
            </seg>
            <seg n="545418fb">
              Förslag till ämnesplaner och vilka kurser som Skolverket avser
              att föreskriva som programfördjupning bör enligt uppdraget finnas
              tillgängliga för huvudmännens, för kommunernas och skolornas,
              planering senast den 1 juni nästa år. Som jag tidigare nämnt har
              regeringen redan tydliggjort sin syn på entreprenörskap i gymnasieskolan.
              Eftersom det är Skolverket som beslutar om innehåll i inriktningar,
              ämnesplaner och programfördjupning avser jag inte att vidta några
              ytterligare åtgärder i detta avseende.
            </seg>
            <seg n="9cf50354">
              Skolverket har även fått i uppdrag att utforma förslag till examensmål
              för gymnasieskolans nationella program. När det gäller yrkesprogrammen
              ska dessa förslag tas fram i samarbete med de nationella råden
              för yrkesprogrammen. Vad gäller de högskoleförberedande programmen
              ska Skolverket samråda med universitet och högskolor samt med
              Högskoleverket.
            </seg>
            <seg n="8f54da2d">
              Skolverket har valt att arbeta öppet med sitt reformuppdrag och
              publicerar fortlöpande material på sin webbplats för att inbjuda
              till debatt och diskussion och för att ge olika intressenter möjlighet
              att lämna synpunkter. Förslagen till examensmål ska lämnas till
              regeringen senast den 15 februari 2010. Skolverkets redovisning
              i februari kommer att bilda underlag för regeringens beslut.
            </seg>
          </u>
          <note type="speaker" n="dba5349d">
            Anf. 43 LUCIANO ASTUDILLO (s):
          </note>
          <u who="Q4355921" xml:id="i-d5eef3c356f5b679-2" n="56730b63">
            <seg n="5c868491">
              Herr talman! Jag tackar statsrådet för svaret. Jag har tagit
              Skolverket på orden och medverkar således till att diskussionen
              kommer i gång också här i riksdagen.
            </seg>
            <seg n="8c727843">
              Jag uppfattar att vi är överens i grundfrågan. Grundutgångspunkten
              är att skolan framöver mycket starkare ska präglas av ett fokus
              på entreprenörskap och företagande, av många skäl bland annat
              av jobb- och tillväxtskäl. Vi vet att många av de nya jobben kommer
              i små och medelstora företag och genom nyföretagande. Att fler
              vågar och kan prova på att driva företag kommer att vara viktigt
              när det gäller att klara framtidens arbetsmarknad, framtidens
              jobb.
            </seg>
            <seg n="5acbc8b7">
              Men det gäller mer än så. Allt fler unga människor ser just företagandet
              som en väg till frihet, som en väg för att skapa sin egen arbetsmarknad,
              sitt eget jobb. Det är någonting som vi absolut ska omfamna och
              uppmuntra. Att vara sin egen, att skapa något eget och att våga
              gå efter en dröm, om det så är en affärsidé, är egenskaper som
              i grunden är positiva och som skolan ska bejaka och uppmuntra.
            </seg>
            <seg n="d7a5300a">
              Nu har Skolverket presenterat ett utkast om examensmål och ämnesplaner.
              Men jag hoppas verkligen att Björklund inte är nöjd, för enligt
              förslaget kommer elva av dagens arton, alltså inte alla, gymnasieprogram
              att innehålla möjligheten att välja kurser i entreprenörskap och
              företagande. Endast åtta av programmen kommer att följas upp med
              ett examensmål.
            </seg>
            <seg n="7405fd55">
              Dock vet jag från andra sammanhang att detta med kreativitet
              och med att lyckas och misslyckas kanske inte varit Björklunds
              signum när det gäller den svenska skolan. Men just när detta sammankopplas
              och så intimt förknippas med att starta och driva eget skulle
              det kanske lite bättre falla även utbildningsministern på läppen.
              Jag hoppas därför att utbildningsministern nu väljer att agera
              och att med hela handen peka på just detta område som viktigt.
              Det räcker inte att stå här i kammaren och säga att man tycker
              att det är viktigt, utan det gäller också att verkligen förverkliga
              de ambitioner som man som ansvarig på området har.
            </seg>
          </u>
          <note type="speaker" n="7e4c17e5">
            Anf. 44 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-12" n="5a85dc1c">
            <seg n="c63e236b">
              Herr talman! När det gäller vikten av entreprenörskap är det
              glädjande om vi är överens i denna kammare. Tidigare var det inte
              så. Den förra regeringen var helt ointresserad av de här frågorna.
              Men jag blir väldigt glad om det skett en omvärdering i de rödgröna
              partierna så att man nu tycker att detta är viktigt. Det är ju
              först med den nuvarande regeringen som frågorna om att företagande
              och entreprenörskap ska in i skolan lyfts upp på dagordningen.
            </seg>
            <seg n="eba60d82">
              Till syvende och sist är det regeringen som ska fastställa examensmålen
              för gymnasiets olika program. När Skolverket är färdigt med sitt
              förslag kommer vi att värdera det. Jag kan försäkra att detta
              med entreprenörskap är viktigt för regeringen. Men det vore inte
              korrekt av mig som minister att under den tid Skolverket arbetar
              ha en diskussion offentligt om dess förslag och att här och nu
              offentligt värdera förslagen. Den värderingen kommer vi i stället
              att göra när man avlämnat sina slutförslag. Men jag kan försäkra
              Luciano Astudillo om att vi tycker att entreprenörskap är mycket
              viktigt. Det kommer naturligtvis att avspeglas i vår värdering
              av förslagen.
            </seg>
          </u>
          <note type="speaker" n="eb66ac58">
            Anf. 45 LUCIANO ASTUDILLO (s):
          </note>
          <u who="Q4355921" xml:id="i-d5eef3c356f5b679-3" n="56730b63">
            <seg n="14ec8611">
              Herr talman! Jag tackar ännu en gång för statsrådets svar och
              hoppas att han i stället för att fokusera på dåtid pratar om framtid.
              Jag har inte suttit med i någon tidigare regering, men Socialdemokraterna
              omfamnar entreprenörskapet. Det gjorde vi väldigt tydligt på vår
              jobbkongress.
            </seg>
            <seg n="f454aa93">
              Som kuriosa kan jag nämna att Företagarna gjort en undersökning
              av vilka partier som har den mest småföretagarvänliga politiken.
              Partibeteckning fanns inte med. Det visade sig att Miljöpartiet
              kom på första plats. På andra plats kom Vänsterpartiet. Därefter
              kom det första borgerliga partiet. Vi socialdemokrater hade också
              en stark position. Jag hade väl hoppats på en ännu starkare position
              för oss, men detta visar att entreprenörskap och företagande är
              frågor som de rödgröna tar på allra största allvar. Det är därför
              som vi, som statsrådet vet, på detta område har drivit på.
            </seg>
            <seg n="89ba7367">
              Jag är ändå glad över att statsrådet säger att det här är viktigt
              och att jag på detta område ska ta honom på allvar. Det kommer
              jag att göra. Men jag hade också hoppats på att han här i kammaren
              kunde uttala en tydligare ambition: att alla program ska ha nämnda
              typ av planer och examensmål inom ramen för sina utbildningar.
            </seg>
            <seg n="5f76b169">
              Då kanske han inte skulle gå in i detaljerna på området men ändå
              tydliggöra ambitionen. Nu blir det så att till exempel bygg- och
              anläggningsprogrammet och fordons- och transportprogrammet varken
              har kurser eller examensmål i det förslag som föreligger. Estetiska
              programmet har bara en kurs. Vi vet att många av de ungdomar som
              kommer att gå in i de här programmen, inte minst det estetiska
              programmet, kommer att tvingas söka sig till att starta ett eget
              företag. Då är det himla taskigt att inte ge dem de verktygen
              från början. I det naturvetenskapliga programmet finns varken
              kurs- eller examensmål.
            </seg>
            <seg n="d0ea0116">
              Det borde vara mycket enklare än så här. Uttala bara en tydlig
              ambition här ifrån kammaren att alla program ska ha såväl examensmål
              som kurser på området. Svårare än så är det inte! Björklund är
              ju annars en politiker som är känd för sin rakhet och tydlighet
              och sina korta svar. Det är det jag hoppas att han kan använda
              sitt nästa inlägg till alla!
            </seg>
          </u>
          <note type="speaker" n="47ef13ae">
            Anf. 46 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-13" n="5a85dc1c">
            <seg n="3afa64c0">
              Herr talman! Jag kommer att vara mycket tydlig den dag vi tar
              ställning till Skolverkets förslag. Fram till dess har de ett
              uppdrag från mig och regeringen att ta fram ett förslag, och jag
              tänker inte skriva dem på näsan under tiden.
            </seg>
            <seg n="8e678579">
              För oss är entreprenörskap viktigt, och jag är glad för att Socialdemokraterna
              visar ett intresse för frågorna. Om man ska problematisera lite
              räcker det inte i nästa steg vad man skriver i planerna, dokumenten
              och examensmålen. Det som historiskt och i verkligheten har varit
              problemet, förutom ett ointresse från regeringar, skolmyndigheter
              och så vidare, är att de som jobbar i skolan själva inte är entreprenörer.
              Man får inte förväxla entreprenörskap med att lära sig bokföring
              eller rent tekniska saker runt företag. Entreprenörskap är något
              mycket mer än så. Skolans problem har varit och är också i framtiden,
              skulle jag vilja säga, att de som verkar där själva inte har varit
              entreprenörer i den meningen. De har inte varit företagare själva.
            </seg>
            <seg n="301ee3c8">
              Jag tror att man alltid ska ha en stor respekt för skolans svårighet
              att leva upp till detta. När vi nu lägger på skolan nya åtaganden
              i det här avseendet, vilket vi verkar vara överens om att vi ska
              göra, ska vi fråga oss hur vi gör det. Det är lättare att skriva
              in i läroplanen i svenska att eleverna ska lära sig subjekt och
              predikat, för det vet läraren hur man ska lära ut. Entreprenörskap
              är något som är svårare. Det är inte bara mekaniska kunskaper
              utan en känsla, en inställning och attityder.
            </seg>
            <seg n="11795373">
              I stället för att stå och diskutera vem som är mest för entreprenörskap
              borde vi gemensamt fundera på hur detta ska omsättas i verkligheten
              i skolan. Det är där utmaningen kommer att komma. Riksdagen kommer
              ganska snabbt att enas om att detta är viktigt. Men hur ska det
              sedan genomföras i verkligheten? Det är där svårigheterna ligger.
            </seg>
            <seg n="6f4485b9">
              Jag tror också att det finns ett stort behov av utvecklingsarbete
              när det gäller entreprenörskap i skolan. Vi måste fundera på hur
              man ska nå de målen i den verkliga undervisningssituationen.
            </seg>
          </u>
          <note type="speaker" n="1a3f53e2">
            Anf. 47 LUCIANO ASTUDILLO (s):
          </note>
          <u who="Q4355921" xml:id="i-d5eef3c356f5b679-4" n="56730b63">
            <seg n="bcc14cfa">
              Herr talman! Detta är ett positivt samtal. Jag är glad att Björklund
              lyfter diskussionen över den partipolitiska pajkastning som han
              ofta tenderar att hamna i ni gjorde inte så, nu gör vi allt och
              så vidare. Jag tycker att diskussionen förs på en bra nivå nu.
            </seg>
            <seg n="61ce4d57">
              Först och främst finns det bra organisationer som är duktiga
              på företagsamhet. Många skolor har anlitat sådana. De skulle kunna
              bidra på ett helt annat sätt till att implementera den här typen
              av ny kunskap. Det är precis som Björklund säger; skolan kanske
              inte är van vid det.
            </seg>
            <seg n="e3ee8fdb">
              Men låt oss fördjupa samtalet ännu mer. I entreprenörskapet handlar
              det om så mycket mer än det som går att rätta och testa med betyg
              och raka svar. Det är klart att det handlar om att uppmuntra unga
              människors kreativitet och skaparkraft, att våga ta egna initiativ,
              att vara kreativ, att pröva på och kanske misslyckas och kanske
              lyckas. Mycket av entreprenörskapet handlar just om det. Det handlar
              om en syn på eleven.
            </seg>
            <seg n="9034b417">
              Utan att vara för hård och polemisk: Det är klart att det inte
              är Björklunds skola vi pratar om just på de områden vi beskriver
              nu. Det är en helt annan skola än den Björklund försöker skapa.
              Det är dock en annan diskussion, men det är viktigt att ta med
              sig detta.
            </seg>
            <seg n="0098b654">
              Jag tror att vi i grunden är helt överens om att entreprenörskap
              och företag är oerhört viktiga verktyg för unga människor om de
              ska klara framtidens arbetsmarknad. Det är positivt att regeringen
              överväger detta nu. Jag hoppas att vi, när vi kommer till januari
              någon gång, när detta är klart, får höra Björklund säga att alla
              program ska omfattas såväl i examensmål som i kursplaner när det
              gäller entreprenörskap för företagande. Dit måste vi förr eller
              senare, och bättre förr än senare eller hur?
            </seg>
          </u>
          <note type="speaker" n="4d186f9f">
            Anf. 48 Utbildningsminister JAN BJÖRKLUND (fp):
          </note>
          <u who="Q911372" xml:id="i-4a0b76cbd10ee703-14" n="5a85dc1c">
            <seg n="1bae0acb">
              Herr talman! Jag tror att det är ett misstag att tro att en flumskola
              skulle befrämja entreprenörskap. Det är en skola där man inte
              har tydliga och fasta kunskapskrav, där eleverna inte lär sig
              att man ska komma i tid och där eleverna inte lär sig uppträdande.
              Det är den typ av skola som vi lämnar bakom oss.
            </seg>
            <seg n="468fe8af">
              Astudillo använder begreppet att Björklunds skola inte är lämplig
              för entreprenörskap. Jag tror precis tvärtom. Det är en skola
              där man har tydliga kunskapsmål, tydliga utvärderingar, tydliga
              krav och höga kunskapsambitioner. Det kommer också att befrämja
              entreprenörskap.
            </seg>
            <seg n="7f7f2f1b">
              Vi har nämligen prövat den alternativa skolan i rätt många år.
              Nyföretagandet blev för lågt i Sverige. Om det vore så att en
              kravlös skola skulle befrämja företagsamhet skulle vi ha ett blomstrande
              företagsklimat i Sverige.
            </seg>
            <seg n="3c03e2b5">
              Jag tror inte att det finns någon motsättning mellan höga krav
              och ambitioner och disciplin i skolan och kreativitet och entreprenörskap.
              Om man försöker måla upp en sådan motsättning kommer den att leda
              helt fel, tror jag.
            </seg>
            <seg n="d137979b">
              Jag tror också att de reformer som vi nu gör på gymnasieområdet
              och som vi har krävt i årtionden men som tidigare avvisats med
              till exempel lärlingsutbildning är oerhört centrala för entreprenörskapet.
              När man bedriver en yrkesutbildning i skolans regi på traditionellt
              sätt lär man sig det mekaniska i yrket. Men när man är lärling
              ute på ett företag, hos en företagare, en småföretagare, en hantverkare
              eller en målare lär man sig inte bara att måla. Man lär sig också
              detta att vara egen företagare. Man lär sig att bli entreprenör
              därför att den som är handledare och den som man är lärling hos
              ofta är företagare och entreprenör. Lärlingsutbildningen är en
              mycket viktig reform vi nu gör för att öka entreprenörskapet i
              skolan. Där lär man sig hur det faktiskt är att vara företagare
              och bli företagare. Det är en viktig och central del i detta.
            </seg>
          </u>
          <note n="3a292bae">
            Överläggningen var härmed avslutad.
          </note>
          <note n="a17f80fd">
            10 § Hänvisning av ärenden till utskott
          </note>
          <note n="3e070acb">
            Föredrogs och hänvisades
          </note>
          <note n="9966148b">
            11 § Förnyad bordläggning
          </note>
          <note n="48eeafda">
            Föredrogs och bordlades åter
          </note>
          <note n="6bc5a797">
            12 § Bordläggning
          </note>
          <note n="282ce664">
            Anmäldes och bordlades
          </note>
          <note n="b1d4ef6e">
            13 § Anmälan om interpellationer
          </note>
          <note n="62b6e858">
            Anmäldes att följande interpellationer framställts
          </note>
          <note n="fe73fc8e">
            den 30 november
          </note>
          <note n="719ecc45">
            Meeri Wasberg
          </note>
          <note n="10052958">
            Marina Pettersson
          </note>
          <note n="067208a1">
            Egon Frid
          </note>
          <note n="09d3658c">
            den 1 december
          </note>
          <note n="35d6b08e">
            Kent Persson
          </note>
          <note n="c048e92e">
            Interpellationerna redovisas i bilaga som fogats till riksdagens
            snabbprotokoll tisdagen den 8 december.
          </note>
          <note n="5e117b9c">
            14 § Anmälan om frågor för skriftliga svar
          </note>
          <note n="929b7d50">
            Anmäldes att följande frågor för skriftliga svar framställts
          </note>
          <note n="fe73fc8e">
            den 30 november
          </note>
          <note n="4793d9c3">
            Göte Wahlström
          </note>
          <note n="ed52210d">
            Kent Härstedt
          </note>
          <note n="09d3658c">
            den 1 december
          </note>
          <note n="e7777c74">
            Claes-Göran Brandin
          </note>
          <note n="59d68624">
            Sven-Erik Österberg
          </note>
          <note n="48243d8b">
            Frågorna redovisas i bilaga som fogats till riksdagens snabbprotokoll
            tisdagen den 8 december.
          </note>
          <note n="78c76493">
            15 § Anmälan om skriftligt svar på fråga
          </note>
          <note n="ab22a5bd">
            Anmäldes att skriftligt svar på följande fråga inkommit
          </note>
          <note n="09d3658c">
            den 1 december
          </note>
          <note n="ea839bc7">
            Kerstin Lundgren
          </note>
          <note n="892c3efd">
            Svaret redovisas i bilaga som fogats till riksdagens snabbprotokoll
            tisdagen den 8 december.
          </note>
          <note n="aeb701bb">
            16 § Kammaren åtskildes kl. 15.17.
          </note>
          <note n="c3afad0c">
            Förhandlingarna leddes av förste vice talmannen.
          </note>
          <note n="68471a67">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
