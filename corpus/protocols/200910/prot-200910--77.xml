<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--77</head>
          <docDate when="2010-02-18">2010-02-18</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:77
          </note>
          <note>
            Torsdagen den 18 februari
          </note>
          <note>
            Kl. 12:00 - 18:03
          </note>
          <note>
            1 § Justering av protokoll
          </note>
          <note>
            Justerades protokollet för den 12 februari.
          </note>
          <note>
            2 § Enhetstillstånd för förenklade förfaranden nya bestämmelser
            i EG:s tullagstiftning
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            3 § Förlängning av tillfälliga skatteanstånd
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            4 § Polisfrågor
          </note>
          <note>
            Föredrogs
          </note>
          <note type="speaker">
            Anf. 1 THOMAS BODSTRÖM (s):
          </note>
          <note>
            Herr talman! Övriga ledamöter här i riksdagen! För drygt tio
            år sedan, 1997 för att vara exakt, var jag advokat i ett mål där
            en polis vittnade mot en klient till mig som var svart. Han gjorde
            gång på gång fördomsfulla och rasistiska uttalanden mitt inne
            i rättegångssalen. Till slut fick jag uppmana ordföranden att
            säga till vittnet, som motvilligt ändrade sig.
          </note>
          <note>
            Jag skrev en debattartikel om detta, om hur det går till i svenska
            rättssalar när vissa poliser vittnar mot personer som är mörkhyade
            och kommer från andra länder. Det blev en viss debatt, och jag
            fick mothugg från flera polischefer som gick ut och, hör och häpna,
            tog polismannen i försvar och sade: Det är vi som bestämmer vilket
            språkbruk vi ska ha.
          </note>
          <note>
            Det pågick också andra debatter om hur poliser uttryckte sig.
            Över huvud taget fanns det vid den tiden en mycket klar inställning
            hos polisen att vi poliser sköter vårt, lägg er inte i!
          </note>
          <note>
            Detta är alltså för bara drygt tio år sedan.
          </note>
          <note>
            Sedan dess har det hänt en hel del inom svensk polis, mycket
            till det bättre. Det är öppnare, det är modernare, det är mer
            jämställt. Man har ansträngt sig för och delvis lyckats med att
            ta in personer från andra länder, och man har framför allt blivit
            en myndighet som samarbetar med andra. Men mycket återstår att
            göra.
          </note>
          <note>
            Vi har alla sju partier, vill jag säga i denna debatt, ansträngt
            oss för att lyfta fram polisen på olika sätt. Det var inga lätta
            tider. Vi ska inte göra någon historisk betraktelse, men vi känner
            till bland annat krisuppgörelsen mellan Socialdemokraterna och
            Moderaterna som gjorde att antalet poliser minskade under hela
            andra halvan av 90-talet. Vi behöver inte ha en debatt vem som
            orsakade krisen, det får statsvetarna göra och reda ut om det
            var Socialdemokraterna under 80-talet och så vidare. Men det var
            ett faktum, och krisen gjorde att antalet poliser drogs ned. Det
            dröjde ända till 2000 tills det blev fler poliser.
          </note>
          <note>
            Vi socialdemokrater såg till att det blev fler poliser 2000,
            2001, 2002, 2003, 2004, 2005, 2006, 2007 och 2008. Ni hörde rätt,
            för ökningen 2007 och 2008 är definitivt resultatet av satsningar
            från den förra regeringen. På samma sätt kan en eventuell rödgrön
            regering inte göra anspråk på att ta till sig äran av något som
            sker 2011 och 2012. Jag tror att alla förstår det med ett minimum
            av insikt om hur det fungerar med två års utbildning.
          </note>
          <note>
            Antalet civilanställda ökade med något undantag i stort sett
            från 2001 till 2008; sedan har det minskat 2008 och 2009. Jag
            har själv fastnat i räknandet, uppmanad uppifrån för att driva
            frågan om antalet poliser som kanske den viktigaste frågan. Jag
            märkte ett allt större motstånd när jag kom ut till poliser, men
            jag kände mig manad att följa det vi hade gått till val på 2002.
            Jag kände att intresset blev allt mindre. Förra rikspolischefen
            gick ut och sade: Det är egentligen inte bara fler poliser det
            gäller, vi skulle vilja bli av med en hel del.
          </note>
          <note>
            Det här har fortsatt så att vi kan säga att vi på det sättet
            syndar lika. Vi är förblindade av antalet poliser i debatter.
            Det sägs till och med på länsnivå ibland: Här har vi 37 fler,
            och där har det blivit 23 fler, sammantaget 232 fler på senaste
            halvåret. Det är nog bara vi politiker som orkar med den diskussionen.
          </note>
          <note>
            Vi kan i alla fall konstatera att det har behövts fler poliser.
            Det är illavarslande att det blir färre civilanställda. De måste
            öka i takt med antalet poliser. Det är viktigt att dessa går hand
            i hand fler poliser och fler civilanställda.
          </note>
          <note>
            Om vi nu har hittat en nivå där vi gemensamt tycker att det är
            bra är det bra. Vi har en budget som ligger framme där vi anslår
            ungefär 1 procent mer än borgarna. Det är inte särskilt mycket
            i sig; det kanske är de civilanställda. Vänsterpartiet har 1 procent
            under, men vi ligger på ungefär samma nivå, och det märkte vi
            inte minst i budgetdebatten senast.
          </note>
          <note>
            Återigen kommer diskussionen upp. Jag som är ute och träffar
            poliser varje vecka konstaterar att det snart står mig uppe i
            halsen. Det är nog det enda område där vi ständigt räknar antalet
            anställda. Det gör vi aldrig i fråga om läkare, aldrig om människor
            som jobbar inom andra yrken. Men här räknar vi.
          </note>
          <note>
            Man kan kort och gott säga att alltför många har fastnat i kulramen
            och inte i kvaliteten. Jag tror att vi alla skulle behöva vara
            självkritiska, och jag är den första att vara självkritisk. Jag
            räknade och räknade under förra mandatperioden men hade det trycket,
            som säkert många borgerliga ledamöter har i dag, att föra fram
            räknedosan.
          </note>
          <note>
            Problemet är förstås att det här döljer många andra problem.
            Det kan komma upp frågor där man säger: Ni har inte hört de kvinnliga
            brottsoffren tillräckligt. Man svarar: Nä, vi har blivit fler
            poliser. Vidare: Nu har ni inte gjort en ordentlig satsning på
            den organiserade brottsligheten. Nä, men vi har blivit fler poliser.
          </note>
          <note>
            Alla som har en insikt i polisarbetet förstår att det inte är
            detta det handlar om. Låt oss slå fast att vi ändå gjort det här
            gemensamt, och låt oss slå fast att det har varit nödvändigt med
            flera poliser, för det har det varit. Låt oss se till i fortsättningen
            att vanliga poliser och civilanställda korresponderar med varandra.
          </note>
          <note>
            Parallellt med detta har vi gett polisen fler redskap. Jag samarbetade
            själv med Johan Pehrson inte minst naturligtvis också med Vänsterpartiet
            och Miljöpartiet, men vi hade olika uppfattningar om det. Vi hade
            ett bra samarbete med Folkpartiet och Kristdemokraterna. Vi såg
            gemensamt till, kan man säga eftersom det blev uppskjutet ett
            år, att Sverige fick de redskap till polisen som man inte haft
            tidigare, med rumsavlyssning och möjlighet att avlyssna för att
            i förebyggande syfte avvärja terroristbrott.
          </note>
          <note>
            Jag fick klä skott för det. Jag hade inga större problem med
            det. Det kallades till och med för Bodströmsamhället. Jag tyckte
            att det var festligt och ett fyndigt namn. Jag tyckte att det
            var så roligt att jag döpte min blogg till det.
          </note>
          <note>
            Den diskussionen har fortsatt, men enligt min uppfattning har
            vi nu kommit till det stadiet att vi kan säga att redskapen har
            kommit till polisen. Polis och åklagare kommer alltid att säga
            att det behövs fler redskap. Det kommer de alltid att säga. Det
            är ingen kritik, och det säger jag när jag träffar polischefer.
            Det är rätt, fortsätt på det sättet, men vi måste ha balans här.
          </note>
          <note>
            Vi har ett steg kvar, och det är datalagringen. Det tog vi ställning
            till 2005. Till skillnad från rumsavlyssning, så kallad buggning,
            gällde detta inte om att införa någonting nytt, utan det har funnits
            i decennier. För den som inte känner till det kan jag säga att
            datalagring gör att polisen kan kontrollera vilka personer som
            har varit i kontakt med varandra, men man avlyssnar dem inte.
            A har varit på ett ställe, B har varit på ett ställe, och sedan
            kan man se att de har varit i kontakt med varandra. Det här har
            polisen använt sig av i decennier tack vare att teleoperatörerna
            har haft rätt att spara uppgifterna. Sju av sju partier har gång
            på gång låtit teleoperatörerna spara uppgifterna på i princip
            obegränsad tid. Senaste gången var det 2001 då sju och sju partier
            röstade för det.
          </note>
          <note>
            Sedan blev det en diskussion 2005. Där hade vi olika uppfattningar.
            Vi hade samma uppfattning som Folkpartiet och Kristdemokraterna.
            Miljöpartiet och Vänsterpartiet, Centerpartiet och Moderaterna
            var emot när vi röstade om de här sakerna. Det var en lite märklig
            gruppering, men vi hade ändå respekt för varandra, och vi bör
            ha respekt för varandras ställningstaganden.
          </note>
          <note>
            Det som är viktigt att komma ihåg när det gäller datalagen är
            att den är en reglering av någonting som redan förekommer. Det
            var vi, Folkpartiet och Kristdemokraterna noga med att säga då.
            Det handlar inte om att införa någonting nytt, utan det handlar
            om att reglera när det gäller tider och kostnader, som inte är
            reglerat i dag. Det var alltså inte något nytt som vi tog ställning
            till, utan vi tog ställning till denna överenskommelse i EU. Detta
            beslutades 2005.
          </note>
          <note>
            Nu är det år 2010 och regeringen är dömd i domstol och riskerar
            att få betala skadestånd, därför att man av valtaktiska skäl har
            velat skjuta på det här. Vi vet att det också har varit vissa
            interna konflikter. Den som tror att detta inte är valtaktik bör
            räcka ut tungan, för den kommer att vara alldeles svart.
          </note>
          <note>
            Nu är inte den här regeringen den enda regering som har varit
            valtaktisk, men man trodde förstås att det här skulle spräcka
            hela det rödgröna samarbetet. Det gjorde det inte, utan vi är
            överens om att det här ska genomföras.
          </note>
          <note>
            Vi är också överens om, i den kompromiss som man alltid måste
            göra i politiken, att vi inte längre går på två år. Det är vi
            socialdemokrater som har backat där. Vi tycker nu att det är rimligt
            att man kanske går ned till den kortaste tiden, sex månader. Det
            är också under den tiden som polisen gör sitt mest omfattande
            arbete. Enligt min uppfattning görs 9095 procent av det som behövs,
            kanske ännu mer, de första sex månaderna, eller de sista om man
            ser det så.
          </note>
          <note>
            Detta är alltså inte ett ställningstagande för eller emot datalagring.
            Det är därför som jag yrkar bifall till reservation 3. Det handlar
            om huruvida Sverige ska följa demokratiska förpliktelser och ett
            domslut. Jag måste säga att det är ett av de mest häpnadsväckande
            uttalanden jag har hört från en justitieminister, och hon måste
            nästan vara ensam i världen om att säga: Det är ingen ko på isen
            att bli dömd i domstol. Det var exakt vad hon sade. Jag undrar
            vad det ger för signaler runt om i landet när människor blir dömda
            i domstol när man säger: Det är ingen ko på isen. Sedan kommer
            nästa: Men vi är inte ensamma, det finns andra också. Och så är
            det; det är tre fyra andra. Är det så man ska säga om man är dömd
            till skadestånd i en domstol, att det gör ingenting, för det är
            några andra som också är dömda att betala skadestånd? Nej, ni
            hör att det inte hänger ihop. Det här har misslyckats.
          </note>
          <note>
            Lagen kommer att genomföras. Någon tidpunkt är inte utsatt, och
            det finns frågor att lösa. Vi är också helt överens om att den
            ska följas upp. Den ska följas upp och utvärderas i EU. Den utvärderingen
            får gärna börja nu. Det är två parallella saker. Vi ser gärna
            att den utvärderas. Eftersom så många länder har infört den och
            vi dessutom har den i Sverige går det alldeles utmärkt att utvärdera
            den redan nu. Det behöver inte på något sätt innebära att vi gör
            avkall på våra demokratiska plikter, utan det går att förena.
          </note>
          <note>
            Jag tycker också att det är dags, när vi nu har sett att polisen
            har fått de här redskapen, att göra en ordentlig utredning där
            man framför allt tittar på de behov av olika verktyg som polisen
            säger att de har. Då ser vi vilket som behövs mest, om det är
            dna, datalagring eller buggning, denna möjlighet att avlyssna
            i förebyggande syfte. Detta måste naturligtvis ställas mot integriteten
            och rättssäkerheten. På så sätt får vi en ordentlig utvärdering
            av alla redskap, inte ett enskilt, som polisen har fått. Sedan
            får vi ta ställning till vilka som behövs i framtiden.
          </note>
          <note>
            Jag tror att de här behövs, men jag tycker att vi alla ska gå
            in i det här med öppna ögon och se vad som kommer att behövas
            och vad som inte kommer att behövas i framtiden. För min del,
            om jag nu får använda det skällsord som används om mig, är i alla
            fall Bodströmsamhället klart nu. Nu behövs det inte några fler
            redskap. Det är min spontana uppfattning. Vi är klara. Polisen
            har fått de redskap de behöver. Nu är det upp till dem att se
            till att lösa brott. Men det räcker inte att vi bara säger att
            polisen ska lösa brott. Det räcker inte att ställa sig bredvid
            och säga att polisen ska göra arbetet. Det räcker inte att säga
            att polisen ska hålla käften, som någon har sagt, vilket ni kanske
            känner till, utan det krävs att vi ser till att polisen får möjligheter
            att se till att det blir ett bra arbete.
          </note>
          <note>
            Vi rödgröna har drivit på regeringen med flera olika förslag
            gång på gång under den här mandatperioden. Vi såg till att vi
            fick enmyndigheter på åklagarsidan. Vi såg till att vi fick enmyndighet
            på kriminalvårdens område under förra mandatperioden. Vi sade
            att det skulle genomföras under den här mandatperioden.
          </note>
          <note>
            Nu är det fyra förlorade år. Gång på gång ser vi bristerna i
            polisens organisation. Och det är inte bara jag som oppositionspolitiker
            som klagar på polisens arbete. Häromdagen gick chefs-JO ut och
            sade att det var det värsta han hade sett på sex år. 90 procent
            av bedrägerierna i Stockholm tar mer än ett år att utreda. Det
            är värt att kritisera. Det är alltså inte direkt en oppositionspolitiker
            som säger det. Vi har hört kritik mot sexualbrottsutredningar
            och vi har hört kritik mot polischefers bristfällighet bara den
            här veckan. Det är alltså väldigt mycket som krävs av oss politiker
            att driva vidare.
          </note>
          <note>
            Enmyndighet är en sak som vi rödgröna är överens om. Vi är också
            överens om att satsningen mot den organiserade brottsligheten
            har misslyckats. Jag har bara hört borgerliga politiker tala väl
            om den. Det är inte en enda polis som talar väl om den när man
            pratar med dem som arbetar med organiserad brottslighet. Och det
            säger sig självt att det revirtänkande som finns inom polisen,
            som vi känner till, bara får sin prägel genom det här.
          </note>
          <note>
            Det vi behöver är den organisation som Johan Pehrson och Folkpartiet
            först var ute med. Vi vill inte kalla den FBI, för det gör att
            tankarna går åt helt fel håll. Men vi vill ha en spjutspetsorganisation.
            Vi rödgröna är överens om att detta plottrande, denna utspridda
            och i det här fallet felaktigt decentraliserade satsning är ett
            misslyckande. Jag kan försäkra er som har träffat på många poliser
            som har jobbat med detta att det kommer att ersättas, om vi får
            en rödgrön regering, med den spjutspetsorganisation som behövs
            för att kunna slå tillbaka mot organiserad brottslighet.
          </note>
          <note>
            Vi behöver också en myndighet som arbetar särskilt med att utreda
            brott bland poliser. Det är vi rödgröna helt överens om, därför
            att det är viktigt att det inte får finnas några misstankar. Jag
            är själv nu offentlig försvarare för en del poliser som är misstänkta
            för brott. Just det faktum att de aldrig blir helt friade, därför
            att de hela tiden får höra att det inte är så konstigt att de
            frias eftersom det är poliser som utreder, är ett skäl att införa
            en sådan myndighet.
          </note>
          <note>
            Slutligen när det gäller våra förslag vill vi att poliser ska
            ha en akademisk utbildning. Här har vi tryckt på under hela mandatperioden,
            och vi vet att det finns flera borgerliga partier som är positiva
            till det. Detta har utretts och utretts och förhalats och förhalats
            under hela mandatperioden. Det senaste vi nu har fått höra från
            regeringen är att vi ska få ett besked. Det var allt därifrån.
          </note>
          <note>
            Utredningen var klar i januari 2007 och ersattes av en annan.
            Jag tycker att det vore intressant om ni från de borgerliga partierna
            nu kunde gå upp och framföra de alldeles utmärkta krav som ni
            har ställt tidigare på detta. Var inte bara lydiga mot Moderaterna
            utan visa integritet och självständighet, därför att en akademisk
            utbildning behövs för svensk polis. Det är orimligt att poliser
            i Sverige inte utbildas på samma sätt som poliser i till exempel
            Norge. Vi behöver det för kunskaper inom polisen. Vi behöver det
            för samarbete med andra myndigheter. Vi behöver det inte minst
            för forskningen inom polisen.
          </note>
          <note>
            Om vi rödgröna vinner valet kommer vi att se till att det blir
            en särskild myndighet som utreder poliser, att det blir en spjutspetsorganisation
            mot organiserad brottslighet och att det blir en akademisk utbildning
            för poliser. Så var det med splittringen inom den rödgröna oppositionen.
          </note>
          <note>
            Vi står redo. Vi har fyra förlorade år bakom oss för polisens
            arbete. Vi kommer att se till att det inte blir det nästa mandatperiod
            igen om vi får möjlighet att driva rätt frågor igen.
          </note>
          <note>
            I detta anförande instämde Karl Gustav Abramsson, Christer Adelsbo,
            Kerstin Haglö, Margareta Persson och Meeri Wasberg (alla s).
          </note>
          <note type="speaker">
            Anf. 2 LENA OLSSON (v):
          </note>
          <note>
            Herr talman! Vi debatterar nu ett motionsbetänkande som handlar
            om polisfrågor. Det omfattar ganska många frågor.
          </note>
          <note>
            Thomas Bodström har här redovisat våra gemensamma förslag som
            är väldigt viktiga och som majoriteten är svaret skyldig.
          </note>
          <note>
            Vi har väntat väldigt länge på en akademisk polisutbildning.
            Det är konstigt att det tar så pass lång tid. Vi vet att vi har
            ett stöd hos alliansen från både Folkpartiet och Kristdemokraterna
            för att det här ska bli av. Vi väntar nu bara. Vi tar i reservation
            1 också upp behovet av en yrkeslegitimation.
          </note>
          <note>
            Jag står givetvis bakom våra båda reservationer, men för tids
            vinnande yrkar jag bifall endast till reservation 3.
          </note>
          <note>
            Vi har alltså att debattera polisfrågorna, där det finns väldigt
            mycket som man kan ta upp. Det gjorde vi senast i budgetdebatten
            i höstas. Det är inte så fruktansvärt länge sedan, så jag behöver
            inte upprepa mig.
          </note>
          <note>
            S, v och mp har en gemensam reservation 3 som handlar om lagring
            av trafikdata.
          </note>
          <note>
            Vad gäller själva datalagringsdirektivet var Vänsterpartiet emot
            kommissionens förslag, och vi var emot när EU-parlamentet ställde
            sig bakom direktivet. Vänsterpartiet har hela vägen varit emot
            datalagringsdirektivet både här och på EU-nivå på grund av den
            integritetskränkning det innebär och bristen på rättssäkerhet.
            Detta har inte förändrats.
          </note>
          <note>
            Nytt i frågan är att Sverige har blivit fällt i domstol för att
            direktivet inte har implementerats. Verkligheten är att vi måste
            förhålla oss till detta domstolsbeslut. Ingen kommer undan det
            oavsett regering.
          </note>
          <note>
            Vi i s, v och mp tar i vår reservation upp frågor om rätten till
            personlig integritet, rättssäkerhet och proportionalitet. Dessa
            tre perspektiv ska vara helt vägledande. S, v och mp är överens
            om att direktivet ska utvärderas på EU-nivå. Det kan vara så att
            det finns en möjlighet till revidering. Det välkomnar jag.
          </note>
          <note>
            I utskottets ställningstagande från alliansen lyder den första
            meningen: Direktivet om lagring av trafikuppgifter kommer att
            genomföras i svensk rätt. Man diskuterar vidare att genomförandet
            ska behandlas tillsammans med andra initiativ. Man nämner också
            hänsyn till personlig integritet. Vad är det ni säger? Hur ska
            ni hantera frågan nu när Sverige har blivit fällt? Vad är det
            ni vill?
          </note>
          <note>
            Vi skriver i vår reservation: Vi anser att en registrering av
            enskildas förehavanden som genomförs genom datalagringsdirektivet
            är och får inte vara ett oproportionerligt ingrepp i den personliga
            integriteten.
          </note>
          <note>
            Det är min uppfattning att s, v och mp tar ansvar och hanterar
            frågan. Det är vi överens om. Vi måste förhålla oss till domstolsbeslutet
            och frågan. Det spelar ingen roll, vem som än sitter kommer att
            få frågan i sitt knä. Jag anser att vi har tagit vårt ansvar.
          </note>
          <note>
            I sammanhanget kan nämnas att vi också är överens om att för
            att riktigt sätta ned foten och förtydliga det ska direktivet
            utvärderas på EU-nivå. Vi vet att andra länder har starka invändningar
            mot direktivet, så vi är inte på något sätt ensamma i kritiken.
          </note>
          <note>
            Det är roligt att fördjupa sig i frågan, och det kan vara bra
            att ta upp hur det förhåller sig i dag. Att de uppgifter som ska
            lagras enligt datalagringsdirektivet inte skulle lagras redan
            i dag är inte sant. Varje teleoperatör har redan i dag rätten
            och möjligheten att lagra dessa uppgifter. Hur länge och hur omfattande
            är upp till varje operatör att utforma. Polisen har i dag möjlighet
            att vända sig till operatörer för att få ut uppgifter. Hur mycket
            som lämnas ut eller för vilken typ av brottslighet är okänt. Vi
            har heller inte uppfattat att det är ovanligt att man begär ut
            uppgifter. Vi har uppfattat att det görs i ganska stor utsträckning.
          </note>
          <note>
            Vi står här med det som vi har kommit överens om och med det
            vi tycker om direktivet och hur det ser ut i dag.
          </note>
          <note>
            Det är bra att vi har kommit överens om att Sverige behöver en
            spjutspetsorganisation för att komma åt den grova brottsligheten.
          </note>
          <note>
            Det är också alldeles nödvändigt att en fristående myndighet
            utreder poliser och åklagare. Det har hänt så mycket på sista
            tiden som bekräftar att en fristående myndighet behövs.
          </note>
          <note>
            Det är kanske inte så smart att hänga upp sig på siffror. Det
            kanske är smartare att se till polisen kvalitetsmässigt klarar
            av sitt jobb. Det vet vi också i dag med de fall som har varit.
            Jag hör aldrig att man nämner antalet vårdbiträden, antalet lärare,
            antalet förskollärare eller antalet läkare, men när det gäller
            poliser är det noga med antalet. Jag tror att det är farligt.
            Det som poliserna gör ska vara av bra kvalitet, och då är antalet
            poliser av underordnad betydelse.
          </note>
          <note>
            Därmed har jag inte sagt att vi ska minska antalet, om det skulle
            kunna uppfattas så. Men det är kvaliteten i det arbete som polisen
            utför som är utslagsgivande. Det har vi sagt förut, så det är
            inte okänt.
          </note>
          <note type="speaker">
            Anf. 3 MEHMET KAPLAN (mp):
          </note>
          <note>
            Herr talman! Vi diskuterar i dag polisfrågor. Varje år vi gör
            det verkar det dyka upp nya typer av grundläggande problem för
            hur vi ska hantera en fråga som är oerhört viktig för ett lands
            medborgare.
          </note>
          <note>
            Från Miljöpartiets sida har vi tillsammans med Vänsterpartiet
            i ett fall och tillsammans med Socialdemokraterna och Vänsterpartiet
            i ett annat fall reserverat oss till förmån för motioner. Under
            reservation 3 om lagring av trafikdata är det två miljöpartimotioner
            som vi har reserverat oss till förmån för, och det är just denna
            reservation jag vill yrka bifall till. Vi står naturligtvis bakom
            reservation 1 också, men den ska vi inte behöva rösta om.
          </note>
          <note>
            Man blir inte längre förvånad över hur bra regeringen lyckas
            föra fram oftast irrelevanta konfliktlinjer vid presentation av
            nya nätregleringar. Nu senast handlade det om, just när det gäller
            lagring av trafikdata, huruvida det skulle vara sex månader eller
            ett år. Plötsligt hade man i en fråga med nästan oöverskådliga
            implikationer lyckats förvandla det till något kvantitativt i
            stil med en skattedebatt.
          </note>
          <note>
            Beträffande vad detta har inneburit när det gäller trafikdatalagring
            är vår ståndpunkt tydlig. Vi har från början tyckt att det var
            en sådan typ av lagstiftning. Föregående talare har också lyft
            upp att Miljöpartiet är tydligt i denna fråga.
          </note>
          <note>
            Problemet i detta fall är att det har gått så långt att Sverige
            har blivit fällt.
          </note>
          <note>
            Det är intressant. Oavsett vem som sitter vid makten och har
            möjlighet att hantera en fråga är ett domstolsutslag något väldigt
            absolut och tydligt.
          </note>
          <note>
            Man kan göra två olika saker. Ett alternativ är att vi tar böterna
            och struntar i konsekvenserna. Det är en intressant hållning,
            möjligen lite populistisk. Framför allt visar det vilket värde
            man sätter på domstolsutslag.
          </note>
          <note>
            Ett annat alternativ är att prata om hur man ska implementera
            direktivet och på vilket sätt man ska undvika de största fallgroparna.
          </note>
          <note>
            Ett mellanting mellan dessa kan vara ett önsketänkande.
          </note>
          <note>
            Vi driver ju frågan vidare i EU. Våra EU-parlamentariker jobbar
            stenhårt med den här frågan. Deras ståndpunkter har varit mycket
            tydliga tidigare. Även andra partiers ledamöter har haft väldigt
            tydliga ståndpunkter.
          </note>
          <note>
            Vi kan titta på vad detta generellt innebär framöver. Före valet
            i september i år kommer vi att ha någon form av dokument att förhålla
            oss till. Senast den 15 september 2010 kommer EU-kommissionen
            att lämna en utvärdering till Europaparlamentet av tillämpningen
            av direktivet om lagring av trafikuppgifter. Det står i den offentliga
            utredning som kom 2007.
          </note>
          <note>
            Regeringen och majoriteten i utskottet som nu har tryckt på knappen
            låt stå kan och borde i rimlighetens namn innan dess det är ni
            som har makten ta reda på vad som krävs och hur genomgången kan
            vara inriktad när det gäller implementeringen som ni ärligt säger
            har vissa problem när det gäller rättssäkerhets- och integritetsskydd.
          </note>
          <note>
            Tyskland och Österrike har många kraftfulla invändningar mot
            detta. I Rumänien har det lyfts upp på konstitutionsdomstolsnivå.
            Sverige gör ingenting.
          </note>
          <note>
            Man ifrågasätter inte varför man har den här typen av direktiv.
            Ännu mer förvånande är att man verkar ha gett upp och sitter still
            i båten och hoppas på valet.
          </note>
          <note>
            Problemet i det resonemanget är för mig som miljöpartist att
            det är att göra ingenting. Man säger varken att vi tar böterna
            och struntar i konsekvenserna eller att vi eftersom vi är dömda
            i domstol kanske måste implementera det. Men vad är det som ska
            implementeras?
          </note>
          <note>
            Det skulle vara intressant att höra de borgerliga ledamöterna
            i utskottet redogöra för skillnaderna mellan dessa båda. I betänkandet
            den text som majoriteten äger och som vi har reserverat oss mot
            är det inga tydliga besked. Jag hoppas att vi kan få det.
          </note>
          <note>
            Jag vill också ta upp frågan om akademisering av polisutbildningen.
            Jag ska inte lägga till så mycket till det som Lena Olsson och
            Thomas Bodström tidigare sade.
          </note>
          <note>
            Det är en förtroendefråga. Kommer den svenska polisen, de som
            utbildas i dag och de som jobbar på fältet, att få något besked
            i frågan? Det har skjutits upp ett antal gånger.
          </note>
          <note>
            Jag menar att allt inte ska bero på splittring. Den borgerliga
            fyrpartikonstellationen har ju olika åsikter i många andra frågor
            också. I det här fallet vore det synd att inte ta sitt förnuft
            till fånga och hantera frågan så som frågan kräver.
          </note>
          <note>
            Med detta vill jag än en gång yrka bifall till reservation nr
            3.
          </note>
          <note type="speaker">
            Anf. 4 JOHAN PEHRSON (fp):
          </note>
          <note>
            Herr talman! Begreppet svensk polis väcker många associationer.
            För de flesta människor väcker det en positiv association. För
            några väcker det naturligtvis en ganska negativ association. Om
            man har vigt sitt liv åt att begå brott och ägna sig åt våldsmakt
            och våldskapital är det klart att det är jobbigt att vara jagad.
            Då gillar man i regel inte polisen.
          </note>
          <note>
            Ett mindre antal, det är undantagsfall, har dåliga upplevelser
            av svensk polisk. Man känner att man har mötts av en polis som
            inte har följt de instruktioner som vi har stiftat lagar om eller
            som man på myndighetsnivå har förordnat om eller som ingår i det
            ledarskap som vi menar krävs av modern svensk polis.
          </note>
          <note>
            Trots detta måste man säga att vi har väldigt duktig och kunnig
            polis i Sverige. Vi har väldigt okurrupt och ganska ansedd polis
            om vi gör en internationell utblick.
          </note>
          <note>
            Svenskt kvalitetsindex har de senaste åren visat på en uppåtgående
            trend när det gäller förtroendet för den svenska polisen. De trygghetsundersökningar
            som har kommit den senaste tiden har i huvudsak pekat i rätt riktning.
            Vi vet att polisen utreder allt fler brott och att en hel del
            fler klaras upp. Men det är lång väg att gå. Många år av försummelse
            när det gäller rättsväsendet i allmänhet och polisen i synnerhet
            tar tid att ta igen.
          </note>
          <note>
            Formellt sett utövar polisen våldsmonopolet. Det övergripande
            målet är att minska brottsligheten och öka tryggheten i samhället.
            Det är inte endast detta som görs. Vi gör reformer när det gäller
            integration. Vi gör reformer för att skapa fler jobb. Vi gör reformer
            inom utbildning och vi har ett internationellt samarbete för att
            samverka för ett tryggare och bättre Sverige där brottsligheten
            minskar och människor får ett bättre liv.
          </note>
          <note>
            Polisens uppdrag kompletteras med den övergripande uppgiften
            med politisk styrning som ytterst utövas av regeringen med regleringsbrev
            men som vi i majoriteten instruerar regeringen att de ska skriva.
          </note>
          <note>
            Polisen ska tydligare bidra till att öka människors trygghet.
            Vi vill att polisen ska bli mer effektiv och att verksamhetsresultatet
            ska förbättras. Att verksamheten ska bli bättre och mer effektiv
            är ju något som ingår i all statlig verksamhet, och i all verksamhet
            över huvud taget. Här finns det en del att göra, men när det gäller
            just polisens våldsmonopol att bekämpa brott finns det ju en motkraft.
            Det handlar ju om rättssäkerhet så det kan inte vara hur effektivt
            som helst; det tycker inte ens jag.
          </note>
          <note>
            Vi pekar på det faktum att det ser olika ut hos polismyndigheten.
            Det är helt obegripligt att det är sådana skillnader mellan olika
            enheter. Vi fick nu höra ett exempel från Stockholm syd om bedrägerier.
            Det är helt eländigt.
          </note>
          <note>
            Vi har nu förvissat oss om att man har vidtagit åtgärder. Om
            man hittar en annan enhet på en annan myndighet inom polisen som
            också har dåliga resultat måste man fundera över vad som har gått
            snett. Inte sällan kommer man fram till att det beror på bristande
            ledarskap.
          </note>
          <note>
            Detta har vi beställt en förändring av hos Rikspolisstyrelsen.
          </note>
          <note>
            Jag vill understryka att tanken är att golvet ska höjas hos alla
            för att minska dessa skillnader.
          </note>
          <note>
            Fler brott måste klaras upp. De grovt kriminella kalkylerar med
            risken att åka fast och risken för straff och de vinster som görs.
            Det måste man fortsätta att adressera från svensk polis.
          </note>
          <note>
            Vi fokuserar på värderingar. Vi talar om synlighet och tillgänglighet.
          </note>
          <note>
            Nu ska vi debattera diverse motioner om den svenska polisen.
            Det är ämnet i dag. Vi har hört en hel annat från talarstolen
            hittills. Nu handlar det om motioner som behandlas i betänkandet.
            Det finns bra förslag och det finns några mindre bra förslag.
            Det är framför allt förslag om sådant som redan är på gång eller
            i det närmaste redan har skett.
          </note>
          <note>
            Majoriteten formar sig bakom en offensiv polispolitik. Alliansen
            levererar på det område som vi har gått till val på, nämligen
            en effektivare brottsbekämpning för ett tryggare Sverige. Där
            spelar polisen en central roll.
          </note>
          <note>
            Vi har inte hunnit med allt vi vill. Det gör man inte på en mandatperiod.
            Det kanske ni som har regerat förut och inte fick någonting gjort
            på tolv år kunde reflektera över.
          </note>
          <note>
            Medan majoriteten är samlad bakom en offensiv polispolitik ser
            vi en opposition som dess värre är ganska splittrad, även om man
            på papperet försöker framstå som enig och i talarstolen försöker
            prata sig till enighet och sammanhållning. Men det kostar på.
            I praktiken framstår det som om ni har någon sorts familjefest
            i någon dogmafilm av Lars von Trier filmen Festen som ni kanske
            har sett för ni tycker otroligt olika och har helt olika utgångspunkter.
          </note>
          <note>
            Det enda som ni egentligen är överens om är kritiken mot att
            regeringen inte har levererat allt på en gång. Det är svårt att
            säga mot det. Vi har ambitionen att fortsatt få väljarnas förtroende
            eftersom vi tycker att vi är på rätt väg och att vi har gjort
            allt det som är nödvändiga förutsättningar för att skapa en hel
            del av de reformer som behöver göras på utbildningsområdet, på
            organisationsområdet och så vidare. Vi har lagt grunden för detta
            nu.
          </note>
          <note>
            Trovärdigheten i fråga om enigheten hos oppositionen framstår
            som lite lustig när man ser att det finns tre reservationer. Ni
            talar om enighet så att ni blir röda om kinderna. Men det finns
            en reservation från bara sossarna, det finns en gemensam från
            Vänsterpartiet och Miljöpartiet, och sedan finns det en gemensam
            från s, v och mp. Det känns inte direkt som att man har räknat
            statistiskt på att det råder någon stark enighet i oppositionen.
            I själva verket kan det inte bli mer splittrat.
          </note>
          <note>
            Herr talman! Svensk polis befinner sig i en ständig omvandling.
            Det beror på att världen utvecklas. Jag tillhör inte dem som tror
            att en organisation kan vara statisk och gälla för evigt, utan
            den måste förändras. Detsamma gäller kompetensbehov och vilka
            verktyg som ska användas i brottsbekämpningen. Det krävs ständiga
            överväganden för att man ska möta de utmaningar som finns, i detta
            fall i praktiken den brottslighet som finns i vårt samhälle.
          </note>
          <note>
            Just organisationen är central. Vi har tyckt att det har varit
            viktigt att skapa arbetsro. Vi har gjort strukturella förändringar
            inom polisen vad gäller att bekämpa den grova brottsligheten.
            Vi följer noga hur myndigheter gör olika förändringar och försöker
            hitta andra ledningsstrukturer. Vi har sett hur kriminalunderrättelsetjänstverksamheten
            har förändrats och delvis centraliserats. Vi vill gå varsamt fram,
            och orsaken till det är att det är rätt komplicerat att bestämma
            om en stor organisationsförändring för svensk polis.
          </note>
          <note>
            Jag vill påminna kammaren om att den senaste stora organisationsförändringen
            som genomfördes var den som nog skulle vinna pris för världens
            sämsta organisationsförändring. Den genomfördes under tidigare
            mandatperioder och kallades närpolisreformen. Den rullades ut.
            Det var helt nya arbetssätt som skulle genomföras. Direkt när
            den var genomförd lades den ned.
          </note>
          <note>
            När det nu från den så kallade enade oppositionen efterfrågas
            aktion vill jag bara säga att vi inte tänker upprepa era misstag,
            utan vi tänker gå varsamt fram och veta vad vi gör, och vi tänker
            se till att det som vi förändrar verkligen blir hållbart. Vi kommer
            att återkomma i den frågan.
          </note>
          <note>
            Polisens kompetensbehov är också i ständig utveckling. Åtminstone
            jag imponeras mycket när jag är på universitet och träffar polisstudenter,
            och för den delen även när jag är på Sörentorp. Jag imponeras
            mycket över deras kunnighet och deras bakgrund. Det känns som
            om de oftast kommer att bli duktiga poliser. Därför menar vi att
            man ska ta med sig det bästa från nuvarande utbildning och lägga
            till det som saknas. Vi arbetar med hur detta ska se ut.
          </note>
          <note>
            Någon från oppositionen sade här tidigare att man kräver en akademisk
            polisutbildning. Det kan man tycka. Det kan vi rösta och fatta
            beslut om på en gång. Men det är väl innehållet och hur man ska
            förhålla sig som det handlar om. Ska det vara en sektorshögskola?
            Ska detta finnas på alla högskolor och universitet? Det är mängder
            av effekter som man måste ta med i en sådan beredning. Vi kommer
            också att återkomma till det. Man får inte slarva med detta. Det
            hänger ihop med vissa saker som oppositionen är oense om. Det
            gäller legitimationsfrågor och förhållandet till andra viktiga
            civila experter i polismyndigheten, något som jag inte minst personligen
            tycker är viktigt för att höja kvaliteten och få en än bättre
            fungerande svensk polis.
          </note>
          <note>
            När det gäller tvångsmedel är tillgång till teledata ett viktigt
            verktyg för svensk polis i dag. Det används varje dag för att
            bekämpa mycket grova brott. Här finns det en gemensam EU-lagstiftning
            där det sägs att det ska införas så att säga en bottenplatta i
            fråga om hur det minst ska se ut. Det finns rätt mycket valmöjligheter
            för hur man ska genomföra detta. Det är det som vi nu använder
            oss av.
          </note>
          <note>
            Oppositionen säger att detta bara är att genomföra. Vi är fällda
            i domstolen och bereder detta skyndsamt, och vi vet inte om det
            blir något skadestånd än.
          </note>
          <note>
            Vi fick höra från oppositionen att man naturligtvis ska utreda
            detta också inom EU. Detta handlar om svåra avvägningar mellan
            effektivitet och integritet. Jag är den första att erkänna att
            detta är svårt. Det är inte svårt att genomföra det. Man kan göra
            hur man vill. Men vi tänker vara noga med hur vi genomför det,
            för vi vill hitta en optimal balans för att förena två viktiga
            intressen: effektivitet i brottsbekämpningen och integritet för
            medborgarna. Oskyldiga ska inte drabbas, utan detta ska endast
            slå mot de personer som förstör livet för andra. Vi kräver noggranna
            överväganden.
          </note>
          <note>
            Detta försöker man hånfullt från oppositionen att attackera.
            Men jag vill påminna igen om att frågan om buggning behandlades
            här i riksdagen under tio år. Det kom propositioner som sedan
            fick dras tillbaka. Vi har dragit lärdom av hur den förra regeringen
            arbetade. Vi vill inte se detta. Vi vill veta att det som kommer
            till riksdagen när det gäller teledatalagen ska hålla och fungera
            bra. Då är det svåra avvägningar.
          </note>
          <note>
            Elektronisk kommunikation i övrigt tas upp i reservation 2. Jag
            utesluter verkligen inte att vi ska kunna landa på den slutsatsen.
          </note>
          <note>
            Hoten på nätet är en ny företeelse som förstör livet för många
            människor och inskränker deras integritet. Det är centralt också
            för majoriteten här i kammaren att man kommer till rätta med detta.
            Den frågan bereds också. Men jag vill understryka att oppositionen
            här är mycket splittrad.
          </note>
          <note>
            Vi har en bra och välutbildad svensk polis. Polisen blir alltmer
            effektiv. Polisen får alltmer stöd från allmänheten när det gäller
            att man gör ett bra jobb. Polisens synlighet ökar.
          </note>
          <note>
            Avslutningsvis: Jag hörde att det talades om att vi inte ska
            ägna oss åt att räkna poliser. Jag har inte räknat poliser en
            enda gång. Men eftersom ni tjatar så otroligt mycket om detta
            känns det som att det är nödvändigt att nämna det. Jag har hört
            företrädare från Miljöpartiet, Vänsterpartiet och Socialdemokraterna
            tala om människor i sjukvården, lärare, läkare och alla möjliga
            viktiga yrkesgrupper. Det är klart att det är viktigt hur många
            poliser det finns. Ju fler poliser det finns, desto fler är det
            som kan förebygga brott, bekämpa brott direkt, utreda brott och
            se till att de som begår brott blir lagförda. Det är klart att
            det är intressant.
          </note>
          <note>
            Nu ser vi svenskt rekord i tillväxt när det gäller antalet poliser.
            Vi tycker att det är viktigt, och vi vill gärna berätta detta
            för medborgarna. Jag förstår att ni var nöjda med att antalet
            poliser ökade med två per år eller hur många det var. Det är klart
            att man kan ha den ambitionsnivån. Men vi tycker att detta är
            viktigt. Men nog ordat om detta, för jag vill inte bli lika tjatig
            som oppositionen.
          </note>
          <note>
            Sammanfattningsvis: Folkpartiet och den övriga alliansen står
            bakom detta betänkande. Jag yrkar avslag på samtliga motioner.
          </note>
          <note>
            I detta anförande instämde Helena Bargholtz (fp).
          </note>
          <note type="speaker">
            Anf. 5 THOMAS BODSTRÖM (s) replik:
          </note>
          <note>
            Herr talman! Vi sade allihop att det är bra att det blir fler
            poliser. Det som vi kritiserade var fixeringen med kulramen.
          </note>
          <note>
            Johan Pehrson, du talade om vår splittring mer som oppositionspolitiker.
            Det är inte konstigt. Det är kanske falsk blygsamhet, men jag
            får fortfarande höra att jag är minister när jag går på gatan.
            Ni gör ju mig till det. Det är mig det handlar om. Det är oppositionen
            det handlar om. Det är regeringsalternativet. Detta gör ni i stället
            för att tala om vad ni själva ska göra och inte bara tala om att
            det utvärderas och bereds.
          </note>
          <note>
            När du nu talar om splittring och enighet vill jag ändå ställa
            en fråga. Du brukar säga att det är Vi i femman . Varför tycker
            du att det är så viktigt med en akademisk utbildning? Berätta
            för oss varför du tycker det. Det är nämligen det som regeringen
            inte har infört. Det är den första frågan.
          </note>
          <note>
            Den andra frågan är: Varför tyckte du att det var så bra med
            en spjutspetsorganisation för svensk polis? Vad var det som gjorde
            att du faktiskt var den som var först ute med detta?
          </note>
          <note>
            Nu är det en replik med anledning av vad du har sagt. Vi behöver
            därför inte ha ett allmänt käbbel. Det handlar bara om dessa två
            frågor. Varför ska vi ha en akademisk utbildning, och varför ska
            vi ha en spjutspetsorganisation?
          </note>
          <note type="speaker">
            Anf. 6 JOHAN PEHRSON (fp) replik:
          </note>
          <note>
            Herr talman! På fråga A är svaret att jag tror att akademisk
            utbildning är bra. Jag tror att det är viktigt för de poliser
            som i dag utbildas på universiteten i Växjö och Umeå, eller för
            den delen ute på Sörentorp redan rätt många akademiker, mina vänner.
            De ska samverka med människor inom skola, sjukvård och socialtjänst
            för att bygga ett tryggare och säkrare Sverige, minska brottsligheten,
            öka tryggheten och minska misären i vårt samhälle. Det är klart
            att det är mycket viktigt att de talar samma språk. Därför tror
            jag att det är viktigt att detta förs in på universitet och högskolor.
          </note>
          <note>
            Jag kan dock inte nu exakt säga att jag har bestämt mig för om
            det ska vara en sektorshögskola eller om det ska vara öppet för
            alla att söka och man sedan direkt ska ha anställningstrygghet.
            Det tycker jag kräver viss eftertanke.
          </note>
          <note>
            Dessutom kostar saker och ting pengar. Jag tycker att man ska
            vara noga med att ta reda på vad det kostar. Det gäller att genomföra
            reformer som blir bra, för annars blir det ytterligare en socialdemokratisk
            närpolisreform som kostar miljarder. Två och en halv timme efter
            det att den genomförts tar man bort den. Vi kan inte hålla på
            så när vi leder vårt land och har ansvar för skattebetalarnas
            pengar.
          </note>
          <note>
            Med de tillskott vi har fått blir, tycker jag, polisen allt bättre
            på att fokusera på den grova brottsligheten. De GOB:ar som nu
            finns för grov organiserad brottslighet regionalt är ett viktigt
            steg för att markera att en enda myndighet inte själv kan ta ansvar
            för kriminella nätverk som verkar över en stor yta ibland över
            en stor yta internationellt. Därför tycker vi att det här har
            varit bra. Men jag skulle gärna se att man kunde kraftsamla ytterligare.
          </note>
          <note>
            Jag tycker också att man ärligt ska säga att det för Folkpartiets
            del inbegriper en större reform där det gäller att sy in Ekobrottsmyndigheten
            och andra myndigheter och att se över hela departementsstrukturen.
            Inte heller det görs på en dag. Också detta kräver eftertanke.
            Jag förstår att det är svårt för oppositionen att använda sig
            av begreppet eftertanke.
          </note>
          <note type="speaker">
            Anf. 7 THOMAS BODSTRÖM (s) replik:
          </note>
          <note>
            Herr talman! Jag får tacka dig, Johan, för bra svar. Det blir
            tydligt här att du inte delar regeringens uppfattning när det
            gäller att fördröja detta med akademisk utbildning och när det
            gäller att man inte infört en spjutspetsorganisation. Du är en
            handlingskraftig man, tycker jag en handlingskraftig politiker.
            Det måste vara plågsamt att få stå här och försvara en senfärdig
            och handlingsförlamad regering som inte får fram någonting av
            det som du drivit på. Jag vet att du också internt har drivit
            på. Du ska väl ha ett visst pris för din lojalitet, får man väl
            ändå säga. Den spänns hårt just nu.
          </note>
          <note>
            När det gäller akademisk utbildning och en spjutspetsorganisation
            kan vi alltså konstatera att ni inte på något sätt är eniga.
          </note>
          <note>
            Jag går vidare med frågorna C och D i Vi i femman -frågorna.
            När det gäller fråga C och datalagring undrar jag: Varför drev
            du på så hårt, och varför vill du så gärna ha det här genomfört
            under denna mandatperiod?
          </note>
          <note>
            Fråga D: Frågan om att en enmyndighet skulle genomföras under
            den här mandatperioden har du också drivit. Varför tycker du att
            de här sakerna är så viktiga, och vad tycker du nu när vi kan
            konstatera att inget av det här kommer att ske i likhet med hur
            det är med den akademiska utbildningen och spjutspetsorganisationen?
          </note>
          <note>
            Konkret: Det handlar om varför du har drivit nämnda frågor och
            varför du så gärna ville ha ett genomförande under denna mandatperiod.
            Väldigt många gånger har du i medierna talat om hur viktigt det
            är. Men jag tror att det är viktigt att vi också här från talarstolen
            får höra det. Det gäller också detta med en enmyndighet.
          </note>
          <note type="speaker">
            Anf. 8 JOHAN PEHRSON (fp) replik:
          </note>
          <note>
            Herr talman! Jag vill understryka att jag, till skillnad från
            Thomas Bodström, inte gör en enskild fråga till en sorts avgudabild
            som säger: Bara vi genomför teledatalagringsdirektivet kommer
            freden att infinna sig i stort sett i hela världen och alla brottslingar
            att springa och gömma sig.
          </note>
          <note>
            Det är faktiskt så att teledatalagring redan används. Exakt nu,
            denna sekund, tror jag att det finns de som sitter och jobbar
            med detta och säkert på flera myndigheter i Sverige, så detta
            finns. Men det finns också en oro för att tillgången till dessa
            viktiga data för att kunna utreda och klarlägga när det gäller
            misstänkta personer efter rätt tydliga rättssäkerhetsgarantier,
            precis som finns i dag begränsas i framtiden när telekommunikationstjänsterna
            förändras. Därför tror jag att det är viktigt att införa regleringar
            också för telefonfakturor helt enkelt. Men när man gör det måste
            man ha en viss respekt för att detta ändå innebär att man, att
            staten, kan ta reda på var du har befunnit dig.
          </note>
          <note>
            Thomas Bodström, du har en känsla av att allt är svart och vitt.
            Vi försöker se det hela något mer komplicerat. Det handlar om
            det. Därför är frågan inte färdigutredd ännu. Vi vill göra vissa
            överväganden som är svåra. Du vill göra allting enkelt.
          </note>
          <note>
            Det är på samma sätt när det gäller enmyndigheten. Jag sade väl
            i mitt anförande att det när du senast omorganiserade polisen
            blev katastrof. Man måste någorlunda veta vart man vill. Nu ser
            vi utvecklingen när det gäller enheten för grov brottslighet,
            kriminalunderrättelsetjänsterna. Vi ser att vissa myndigheter
            tillåts få nya ledningsstrukturer. Det är ett sätt att pröva sig
            fram. Men det är klart att det börjar bli dags för oss att ta
            ett helhetsgrepp. Tyvärr måste jag upplysa Thomas Bodström om
            att detta kommer att föregås av en utredning, så det kommer att
            ta ytterligare en tid. Det är inte så att man i morgon kan trycka
            på en knapp efter det att du ritat något på ett papper och diktat
            till det. Så fungerar det inte.
          </note>
          <note type="speaker">
            Anf. 9 INGE GARSTEDT (m):
          </note>
          <note>
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note>
            Jag vill inleda med att säga att denna dag är en ganska speciell
            dag för mig här i kammaren. Några sådana dagar har funnits också
            tidigare under mandatperioden när justitieutskottet haft debatter.
            Men det är alltid roligare för oss i utskottet att stå här i talarstolen
            när utskottets ordförande är närvarande.
          </note>
          <note>
            Vi har en väldigt bra polis i det här landet, precis som Johan
            Pehrson sagt. Poliserna gör ett mycket bra jobb. De har blivit
            många de är alltså fler nu. Det är nu över 2 500 poliser netto
            nu jämfört med vad vi hade i början av mandatperioden.
          </note>
          <note>
            Jag tror att det var Thomas Bodström som sade att matematik i
            talarstolen och kulramar inte spelar så stor roll. Nej, men trots
            allt är väl siffror ganska exakta. Det kan konstateras att det
            vid årsskiftet 2009/10 fanns 392 fler civilanställda inom polisen
            än vid årsskiftet 2006/07. Alltså har antalet civilanställda ökat.
          </note>
          <note>
            Varför är det viktigt att det finns många poliser och många civilanställda?
            Jo, det handlar om att se till att medborgarna kan känna sig trygga.
          </note>
          <note>
            Vi kan konstatera att antalet stöldbrott har minskat och att
            fler våldsbrott är anmälda. Innebär det att antalet våldsbrott
            har ökat? Ja, det vet vi väl inte riktigt. Men vi vet att fler
            våldsbrott nu är anmälda och att fler våldsbrott blir utredda.
            Detta är av allra största vikt för brottsoffren.
          </note>
          <note>
            Det gör faktiskt skillnad i Osby, Sveg, Rosengård, Rinkeby och
            Tensta om vi har 2 500 fler poliser. Då finns det poliser i de
            utsatta miljöerna, i de miljöer där människor i vårt land känner
            sig som mest otrygga.
          </note>
          <note>
            Naturligtvis är det med polisverksamheten precis som med all
            annan verksamhet i samhället; den ska hela tiden förändras. Ett
            konstaterande som kan göras är att jämfört med samhället i övrigt
            har teknikanvändningen och därmed en ökad effektivitet när det
            gäller att använda moderna hjälpmedel inte varit så stor inom
            polisväsendet som man kunde önska. Vi jobbar nu med att förändra
            i det avseendet så att poliserna kan använda sin fantastiska arbetskapacitet
            så bra som möjligt.
          </note>
          <note>
            Trafikdatalagen, som ju en av motionerna handlar om, är intressant.
            Tidigare har Socialdemokraterna, med Thomas Bodström i spetsen,
            drivit på för att få ett genomförande snabbt, snabbt, snabbt.
          </note>
          <note>
            Vänstern och Miljöpartiet har inte alls haft den inställningen
            till detta. Nu har man kommit överens. Det är ju bra och intressant,
            men jag är i alla fall lite förvånad över att Vänsterpartiet och
            Miljöpartiet inte tycker att det är viktigt att alliansregeringen
            ser de principiella svårigheter som finns beträffande integriteten
            när det gäller implementerandet av denna lagstiftning.
          </note>
          <note>
            Om det är möjligt vill vi från alliansregeringen inte vara så
            snabba och införa dåliga lagstiftningar att man måste se över
            och ändra dem direkt. Det händer att vi får göra det också, men
            detta berör den personliga integriteten och är oerhört viktigt.
            Det är därför utskottet skriver att ändamålet väcker flera viktiga
            principiella frågor och att det är viktigt att dessa frågor beaktas
            i det fortsatta arbetet. Hade jag varit miljöpartist eller vänsterpartist
            hade jag varit jätteglad för denna skrivning från utskottet och
            också glad för att det är den inställningen alliansregeringen
            har.
          </note>
          <note>
            Sedan har jag i något sammanhang hört att just frågan om trafikdatalagringen
            var en av de stora knäckfrågorna som Vänstern, Miljöpartiet och
            Socialdemokraterna hade att komma överens om. Nu har man kommit
            överens på något konstigt sätt, men det var alltså den största
            frågan. Då måste jag som väljare möjligen tänka: Jaha, att det
            i alla fall under denna mandatperiod har skilt ungefär 1 miljard
            kronor mellan Vänsterns och Socialdemokraternas budgetar har inte
            varit något problem. Nej, det kanske är en mer teknisk-matematisk
            fråga som inte spelar så stor roll.
          </note>
          <note>
            Vänstern vill ha halvtidsfrigivning. Det har inte Socialdemokraterna
            velat ha tidigare. Det kommer tydligen inte att vara någon jättestor
            knäckfråga att komma överens om, och då blir det lite spännande
            att se vart man ska gå. Blir det Vänstern som säger nej till sin
            halvtidsfrigivning, eller blir det Socialdemokraterna som säger
            att de väl får fixa till detta på något sätt? Man kan undra om
            det blir lika luddigt som denna reservation om trafikdatalagringen.
          </note>
          <note>
            Johan Pehrson nämnde faktiskt att man visst räknar anställda.
            Det är självklart att det som är intressant för oss i riksdagen
            är de som är statligt anställda och inbegrips i våra budgetar.
            Ute i kommuner och landsting räknar man både sjuksköterskor, vårdbiträden
            och undersköterskor, och jag tror att vi om vi var här när socialutskottet
            har debatter nog skulle få höra en hel del siffror på detta område.
          </note>
          <note>
            Personer i sig är inte alla gånger intressanta, men personer
            som människor, medmänniskor, yrkesutövare och specialister på
            olika områden är intressanta. Deras antal är oerhört intressant,
            och det är det som gör att vi kan ha ett väl fungerande rättsväsen.
            Här spelar polisen en oerhört stor roll, och därför är det så
            viktigt för oss från alliansens sida att vi har tillräckligt många
            poliser för 2010 är det 20 000 poliser för att kunna upprätthålla
            rättstryggheten och tryggheten för medborgarna så långt det är
            möjligt.
          </note>
          <note type="speaker">
            Anf. 10 THOMAS BODSTRÖM (s) replik:
          </note>
          <note>
            Herr talman! Inge Garstedt talade om att man måste vänta med
            datalagring av integritetsskäl med hänsyn till den enskilda individen.
          </note>
          <note>
            Jag måste först bara förklara för den som inte förstår: Vi har
            under denna mandatperiod kunnat se hur FRA-lagen har hastats fram,
            och för dem som inte känner till skillnaden kan jag tala om att
            FRA innebär att man avlyssnar vad människor säger. När två människor
            pratar i telefon kan man alltså avlyssna vad de säger. Det har
            funnits tidigare, men med utvidgningen man gick från att avlyssna
            i luft till att avlyssna via kabel blev det ungefär 20 gånger
            mer omfattande än tidigare. Man avlyssnar alltså, hör, vad människor
            säger till varandra. Datalagring har funnits i flera decennier.
            Detta handlar om att reglera det. Man får alltså inte höra vad
            människor säger, utan man får bara höra att A pratar med B.
          </note>
          <note>
            Hur kan det komma sig, Inge Garstedt, att man inte brydde sig
            om integriteten när det handlade om en lagstiftning där A pratar
            med B och man hör vad A säger till B och vad B säger till A? Där
            körde man igenom utan någon som helst utredning. Redan i januari
            2007, tre månader efter regeringsskiftet, lade man fram det första
            förslaget. Då behövdes ingen utredning, och då var det inget tal
            om integritet. Då kunde man avlyssna alla människor och spara
            det i FRA. När det gäller datalagring, som handlar om en betydligt
            mindre integritetskränkning, tar man dock hela mandatperioden
            på sig och lyckas ändå inte.
          </note>
          <note>
            Förklara för mig, Inge Garstedt, hur det kommer sig att det skulle
            vara mer integritetskränkande att inte avlyssna människor som
            talar med varandra än att avlyssna människor som talar med varandra!
            Det skulle jag vilja höra.
          </note>
          <note type="speaker">
            Anf. 11 INGE GARSTEDT (m) replik:
          </note>
          <note>
            Herr talman! När det gäller FRA var det saker och ting som förekom,
            precis som när det gäller den lagstiftning vi pratar om. Signalspaningen,
            alltså FRA, hade förekommit i alla tider, och den var totalt oreglerad.
            Det var ett sätt för Sverige att fånga upp information mellan
            Sverige och utlandet, och det är någonting som är oerhört viktigt
            för vår säkerhet, för världens säkerhet och för bekämpande av
            terrorism.
          </note>
          <note>
            Det skedde under din tid som justitieminister, Thomas Bodström.
            Det var bara det att det var totalt oreglerat. Riksdagen hade
            ingen insyn, och ingen annan myndighet hade insyn. Det vi gjorde
            var att reglera, så att riksdagen stiftade lagen kring detta och
            så att man fick en insyn och visste vad som hände. Jag måste säga
            att jag tycker att det är ett utmärkt sätt att behandla Sveriges
            människor och Sveriges riksdag på. Du kanske hade velat fortsätta
            ha det socialdemokratiskt oreglerat, men det vill inte vi.
          </note>
          <note type="speaker">
            Anf. 12 THOMAS BODSTRÖM (s) replik:
          </note>
          <note>
            Herr talman! Det var nog det mest märkliga svar jag hört, faktiskt,
            och jag överdriver inte. Det är nämligen precis som med trafikdata
            det är helt oreglerat, och det har förekommit sedan telefonen
            kom till Sverige. Då har man sparat dessa uppgifter. Nu vill vi
            reglera en maxtid. Allt handlar om en maxtid och en reglering
            av kostnaderna. Ditt svar var alltså egentligen ett skäl att införa
            en reglering av datalagring, det vill säga det ni inte har gjort
            under hela denna mandatperiod.
          </note>
          <note>
            Låt mig också korrigera den fullständigt felaktiga uppgiften
            att det bara handlar om att reglera FRA. Så är det inte. Det blev
            ungefär 20 gånger mer omfattande. Lyssna nu, Inge Garstedt, så
            får du höra: När det tidigare var i luften omfattade det ungefär
            34 procent av alla samtal. När man utvidgade FRA-lagen gällde
            det samtliga samtal, och då tror jag att du själv ganska enkelt
            kan räkna ut att det blev 20 gånger mer omfattande än tidigare.
            Det var vad man fick med denna reglering, och hör och häpna inte
            en enda utredning har presenterats annat än det arbete som gjordes
            på Försvarsdepartementet.
          </note>
          <note>
            Jag är den första att kunna följa detta arbete, för det påbörjades
            under vår tid. Jag var dock också en av dem som såg till att det
            inte kunde läggas fram en lagstiftning på så bristfälligt underlag
            utan någon utomstående utredning. Det är därför vi också har drivit
            frågan och nu gemensamt talar om att detta ska rivas upp, göras
            om och göras rätt. Vi vill också ha en reglering, men vi vill
            ha en reglering både för FRA och när det gäller datalagring. Det
            är det vi vill se.
          </note>
          <note>
            Jag ställer frågorna igen: Hur kommer det sig att man har en
            reglering för FRA och inte för datalagringen? Hur kommer det sig
            att man var så snabb när det gällde FRA, som är oerhört mycket
            mer integritetskränkande för den enskilda personen, än när det
            gällde datalagring, där man inte på något sätt avlyssnar människor?
            Förklara hur det kommer sig att man talar om integritet i det
            ena fallet och inte i det andra och att man genomför det som är
            oerhört mycket mer integritetskränkande! Förklara det!
          </note>
          <note type="speaker">
            Anf. 13 INGE GARSTEDT (m) replik:
          </note>
          <note>
            Herr talman! Jag måste säga att jag är förvånad över att Thomas
            Bodström står i talarstolen och skrämmer Sveriges medborgare genom
            att säga att FRA-lagen är mer integritetskränkande och att man
            avlyssnar alla samtal. Det var vad han sade tidigare.
          </note>
          <note>
            FRA-lagen är viktig för terroristbekämpningen. Det gjordes i
            Sverige tidigare. Vi har nu reglerat lagen. Socialdemokraterna
            hade det totalt oreglerat under sin tid vid makten.
          </note>
          <note>
            Också vi tycker att trafikdatalagen, som diskuteras i den nu
            aktuella motionen, är viktig. Samtidigt är det viktigt att beakta
            de principiella integritetsfrågor som finns kring lagen. Det har
            Vänstern och Miljöpartiet tyckt tidigare. Nu tycker de att det
            viktigaste egentligen är att det blir en lag och inte en förordning;
            detta framgår om man läser motionen.
          </note>
          <note>
            Från alliansens sida tycker vi att det är oerhört viktigt att
            se till att vi får en lagstiftning som så lite som möjligt kränker
            den personliga integriteten samtidigt som den uppfyller sitt syfte,
            nämligen att bidra till brottsbekämpningen.
          </note>
          <note type="speaker">
            Anf. 14 LENA OLSSON (v) replik:
          </note>
          <note>
            Herr talman! Jag kunde inte låta bli att begära replik eftersom
            det blandades ihop ganska många saker.
          </note>
          <note>
            Inge Garstedt tog i sitt anförande bland annat upp antalet poliser,
            och det påstods att det blivit mycket bättre. I mitt anförande
            sade jag att det är kvaliteten, hur bra och effektivt man utför
            sitt jobb som polis, det handlar om.
          </note>
          <note>
            Javisst, polisen är statsanställd, precis som Inge Garstedt sade.
            Vi vet att det samtidigt blivit färre civilanställda. Också de
            är statsanställda. Att man vill ducka, inte prata så mycket om
            läkare eller om antalet vårdbiträden, förstår jag. Det är klart
            att alliansen inte vill prata om dem, för de sägs ju upp.
          </note>
          <note>
            Sedan kommer Inge Garstedt även in på kriminalvården. Nu är detta
            inte en kriminalvårdsdebatt, men jag kan konstatera att man börjar
            stänga anstalter. Det hade kanske varit lite smartare att se över
            hela rättskedjan så att pengarna hade räckt till.
          </note>
          <note type="speaker">
            Anf. 15 INGE GARSTEDT (m) replik:
          </note>
          <note>
            Herr talman! Jag diskuterar mycket gärna antalet vårdbiträden
            och sjukvårdsbiträden från denna talarstol, men jag har lite svårt
            att få in det under det motionsbetänkande som rör polisen. Jag
            avstår därför från det i denna debatt. Möjligen kan jag konstatera
            att kommuner och landsting har fått ganska mycket pengar.
          </note>
          <note>
            När det gäller antalet civilanställda fanns vid årsskiftet 2006/07
            enligt de siffror jag har 7 208 anställda, och vid årsskiftet
            2009/10 var antalet 7 600. För mig innebär det att antalet har
            ökat. Jag tycker att det är bra att Lena Olsson talar om kvalitet
            och effektivitet. Det tror jag att vi alla vill ha såväl vid polisen
            som vid alla andra verksamheter som finansieras över skattepengar.
            Det ska vara så bra det över huvud taget är möjligt för dem som
            ska tillgodogöra sig verksamheten.
          </note>
          <note>
            Beträffande stängning av anstalter vid Kriminalvården är det
            självklart att om man har anstalter som är gamla, dåliga, inte
            fyller arbetsmiljökrav med mera får man se till att bygga nya
            som fyller kraven och är bra för alla parter. Då ska man givetvis
            lägga ned de som inte behövs. Vi har i dag fler anstaltsplatser
            än vi hade 20062007.
          </note>
          <note type="speaker">
            Anf. 16 LENA OLSSON (v) replik:
          </note>
          <note>
            Herr talman! Att verkligheten ser ut så som jag beskrev vet jag
            eftersom jag har anhöriga som arbetar inom polisen. De utför arbetsuppgifter
            som civilanställda har gjort. Därför ställer jag mig frågan, bland
            denna sifferexercis, vart de tog vägen. De arbetar både som arrestvakter
            och som telefonister. Så ser det ut. Det är en beskrivning av
            en arbetsplats.
          </note>
          <note>
            När det gäller kriminalvården vet vi att det läggs ned anstalter,
            att de är gamla och utnötta. Det är ingen hemlighet. Nu handlar
            det om dem som redan är på gång men inte får byggas. Det borde
            man kunna förklara.
          </note>
          <note>
            Jag ställde en del frågor till majoriteten om datalagring när
            jag höll mitt huvudanförande. Bland annat tog jag upp att vi nu
            har ett domstolsbeslut som vi ska förhålla oss till. Vi väljer
            att ta ansvar och förhåller oss till det. Vi har en gemensam reservation
            där vi tar upp vad man vid en utredning ska ta hänsyn till.
          </note>
          <note>
            Vad är det egentligen majoriteten vill? Hur ska ni ha det? Jag
            har stått här många gånger när vi har diskuterat lagstiftning
            som varit integritetskränkande, och då har jag inte hört så mycket.
            Vänsterpartiet och Miljöpartiet har varit ganska ensamma. Det
            hela blir därför ett spel för gallerierna. Man vill så att säga
            inte ta ställning, vilket känns lite populistiskt. Tala nu om
            vad det är ni vill!
          </note>
          <note type="speaker">
            Anf. 17 INGE GARSTEDT (m) replik:
          </note>
          <note>
            Herr talman! Det vi vill framgår mycket tydligt av utskottets
            ställningstagande, Lena Olsson. Där står att detta EU-direktiv
            väcker flera principiella frågor och att det är viktigt att frågorna
            beaktas i det fortsatta arbetet. Vi kommer naturligtvis att implementera
            det, men det ska göras på ett så rättssäkert sätt som möjligt.
          </note>
          <note>
            Vi är överens om att det ska implementeras. Frågan gäller takten.
            Vänstern vill göra det lite snabbare eftersom de kommit överens
            med Socialdemokraterna om det. Dessutom vill de att det ska vara
            en lag i stället för en förordning.
          </note>
          <note>
            Vi har andra EU-direktiv som också har tagit tid att implementera
            i svensk lagstiftning eftersom det inte är så lätt alla gånger.
            Det gäller till exempel direktivet om människohandel. Också det
            kommer, men man måste göra det i relation till svensk lagstiftning.
          </note>
          <note type="speaker">
            Anf. 18 JOHAN LINANDER (c):
          </note>
          <note>
            Herr talman! Det är alltid trevligt att debattera polisfrågor
            i kammaren. Inför valet 2006 ni har hört det tidigare i dag talade
            vi väldigt mycket om antalet poliser. Det gör vi fortfarande.
          </note>
          <note>
            De som inte ställde upp på kravet att öka antalet poliser i Sverige
            till 20 000 tycker inte att det nu är så viktigt att säga att
            det blivit 20 000. För oss som drev den frågan, och lyckas få
            många nya poliser ute i landet, är den självfallet viktig. Jag
            förväntar mig att 20 000 poliser gör mer förebygger fler brott,
            utreder fler brott än vad 17 000 gjorde tidigare.
          </note>
          <note>
            Före detta justitieministern Thomas Bodström stod tidigare i
            talarstolen och hävdade att det hade varit en ökning under många
            år, även när han var justitieminister. Det stämmer. Något år var
            det till exempel sju stycken, om jag minns rätt. Ökningen av antalet
            poliser under den innevarande mandatperioden var förhållandevis
            liten åren 20072008. Det var några hundra. Den stora ökningen
            har kommit under 2009 och nu under 2010. År 2009 ökade antalet
            med 823. I januari 2010, alltså för en dryg månad sedan, anställdes
            ytterligare 830 aspiranter, och ungefär lika många kommer i juni.
            Därmed är vi uppe i våra 20 000 poliser.
          </note>
          <note>
            Ska vi säga någonting om civilanställda också? Det tycks vara
            en stor sak. Jag sitter i Rikspolisstyrelsens styrelse. I går
            fattade vi beslut om årsredovisningen för 2009. Vill till exempel
            Lena Olsson veta hur många färre civilanställda det finns i Dalarna,
            där hon bor, kan hon få veta det. Jag kan berätta att antalet
            civilanställda totalt i landet under 2009 minskade med 54, varav
            37 ute i polismyndigheterna. Detta gör Thomas Bodström och övriga
            i oppositionen en stor affär av, samtidigt som antalet poliser
            under 2009 ökade med 823 och samtidigt som antalet civilanställda
            2010 fortfarande är långt större än det var 2006, när det var
            Socialdemokraterna som satt i regeringen.
          </note>
          <note>
            Vi ska också komma ihåg det är värt att påminna om att under
            förra mandatperioden införde dåvarande justitieministern Thomas
            Bodström ett speciellt program för att förtidspensionera poliser.
            Det var sättet att klara budgeten. Man skulle ta poliser ur tjänst
            innan de uppnått pensionsålder.
          </note>
          <note>
            Jag måste så klart säga något om trafikdatalagringen också. Detta
            är ett direktiv som jag och Centerpartiet från första början har
            varit motståndare till. Vi tycker att det är fel inriktning. Samtidigt
            har Sverige, precis som det står i betänkandet, en skyldighet
            att implementera de direktiv som vi har skrivit under. Det är
            bara att beklaga att Thomas Bodström drev igenom den här frågan
            i EU.
          </note>
          <note>
            Men ingenting är helt bestämt för alltid. Det är klart att vi
            kan ändra EU-direktivet om vi lyckas få en majoritet i EU för
            det. Från Centerpartiets sida skulle vi gärna omförhandla direktivet.
          </note>
          <note>
            Det är klart att trafikdatauppgifter är viktiga för polisens
            brottsbekämpning, inget snack om saken. Men detta ska ställas
            mot den integritetskränkning det innebär att staten ska bestämma
            att alla våra uppgifter om hur vi ringer, skickar sms och annat
            ska lagras.
          </note>
          <note>
            Det var med förvåning vi på justitieutskottet plötsligt såg att
            det kom en gemensam reservation från oppositionen. När man läste
            reservationen började man fundera på vad det som står där egentligen
            betyder. Jag citerar ur oppositionens reservation: Vi anser att
            den registrering av enskildas förehavanden som genomförs genom
            datalagringsdirektivet är och får inte vara ett oproportionerligt
            ingrepp i den personliga integriteten.
          </note>
          <note>
            Vad betyder är och får inte vara? Betyder det att Socialdemokraterna
            tycker att det direktiv som Thomas Bodström tidigare drev igenom
            i EU är ett oproportionerligt ingrepp i den personliga integriteten?
            Det är faktiskt vad som står här, och det är väldigt intressant.
            Då borde handlingslinjen nu från oppositionen vara att vi ska
            göra vad vi kan för att omförhandla detta i EU.
          </note>
          <note>
            Men i den följande diskussionen i medierna är det inte alls så
            det låter från den rödgröna vänsterkartellen. Till exempel säger
            Vänsterpartiets Alice Åström att man tänker införa datalagringsdirektivet
            som det är och att det inte ska lyftas upp på EU-nivå igen. Man
            kan också läsa i tidningen att uppgifterna ska få sparas i ett
            år enligt den rödgröna överenskommelsen. Miniminivån är sex månader.
            Helt plötsligt vill Vänsterpartiet och Miljöpartiet implementera
            ett direktiv i svensk lagstiftning på ett sätt som är mer långtgående
            än vad som är nödvändigt. Ni får gärna rätta mig och berätta vad
            ni har kommit överens om, om ni nu har kommit överens. Reservationen
            var i alla fall så otydlig att man verkligen kan fundera på om
            det finns någon överenskommelse över huvud taget.
          </note>
          <note>
            Jag ska säga något kort om några andra frågor som har varit uppe
            här i kammaren. Vad gäller fristående myndigheter och vem som
            ska utreda brott som har begåtts av poliser eller annan personal
            i rättsväsendet är det jätteviktigt att internutredningen sker
            så fristående det bara är möjligt. Men vi kommer inte ifrån att
            polisutredningar görs av poliser och åtal väcks av åklagare. Även
            en fristående myndighet får anställa poliser och åklagare för
            att kunna lösa de interna utredningarna. Det är någonting som
            man inte hör från oppositionens sida.
          </note>
          <note>
            Även vi i Centerpartiet vill ha en akademisk polisutbildning.
            Men det tar tid att få fram en ny lagstiftning. Utifrån den utredning
            som är lagd av Anders Danielsson finns det fortfarande ett antal
            kvarstående frågor. Johan Pehrson tog upp några av dem. Jag kan
            nämna en annan: Det ska inte finnas något test av personen innan
            denna får gå polisutbildningen. Ska vi låta någon som har en bakgrund
            i eller befinner sig i ett kriminellt gäng gå polisutbildningen?
            Är det vettigt? Det finns många kvarstående frågor, och det är
            inte så enkelt som att bara stå och säga: Tryck på knappen, genomför
            en akademisk polisutbildning nu! Men inriktningen från Centerpartiets
            sida är densamma.
          </note>
          <note>
            Frågan om en polismyndighet drivs också av Centerpartiet. När
            man lyssnar på Thomas Bodström får man intrycket att det bara
            handlar om centralisering. Jag skulle vilja säga att det samtidigt
            som man slår ihop polismyndigheterna till en myndighet är oerhört
            viktigt att det lokala polisarbetet stärks, med samverkansavtal
            mellan polis och kommuner och nära samarbete med socialen, skolan
            och andra aktörer i lokalsamhället. Att polisen ska finnas så
            lokalt som möjligt, så nära befolkningen som möjligt, är precis
            lika viktigt i Gagnef jag tittar på Lena Olsson; det ligger åtminstone
            i Dalarna som i Rosengård. Tala inte bara om att centralisera
            polisen! Vi från Centerpartiet är inte med på den linjen.
          </note>
          <note>
            Tiden går, herr talman, men jag måste rätta några saker. Första
            talaren här i talarstolen, Thomas Bodström, påstod några saker
            som helt enkelt inte är sanna och måste rättas till. Sverige skulle
            vara dömt till skadestånd för att vi inte implementerat datalagringsdirektivet.
            Så är det inte. Det har inte utdömts något skadestånd ännu. Thomas
            Bodström sade att 90 procent av bedrägerierna i Stockholm inte
            utreds. Det som Justitieombudsmannen har granskat är en rotel,
            så det stämmer inte att det är 90 procent i hela Stockholm. Det
            är absolut illa nog, men man måste vara lite mer noggrann med
            fakta när man står här och agiterar i riksdagens talarstol. Thomas
            Bodström nämnde också att utredningen om polisutbildningen kom
            i januari 2007. Det gjorde den inte. I betänkandet står det att
            den kom i april 2008. Lite mer noggrannhet krävs för att man ska
            kunna lita på vad som sägs här i kammaren.
          </note>
          <note>
            Det har varit fyra förlorade år, fick vi höra. Sanningen är precis
            den motsatta. Nu är det fler brott och även en högre andel av
            brotten som utreds och leder till åtal och fällande dom. Framför
            allt vill jag nämna den nationella trygghetsundersökningen. Svenska
            folket känner sig tryggare i dag. Det är inte tillräckligt; vi
            har mycket mer att göra. Men svenska folket känner sig tryggare
            i dag än vi gjorde 2006. Det är möjligt att Thomas Bodström har
            en annan bild, men jag är glad att svenska folket åtminstone säger
            att vi går mot ett tryggare samhälle, även om det finns mycket
            kvar att göra.
          </note>
          <note>
            Herr talman! Jag yrkar bifall till förslaget i utskottets betänkande
            och avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 19 INGER DAVIDSON (kd):
          </note>
          <note>
            Herr talman! I dag har vi mycket, mycket större personalresurser
            som möjliggör att vi specialutbildar folk på de här områdena.
            Jag tycker att vi har förutsättningar att göra ett mycket bättre
            jobb framöver. Så svarade rikspolischefen i DN den 4 februari
            på kritiken som framkom mot polisens utredning av två mord i Dalarna
            för några år sedan. Han konstaterade i samma intervju att svensk
            polis tidigare varit resursmässigt svag och lågt bemannad. Den
            som aldrig träffar poliser som säger någonting sådant kan förslagsvis
            vända sig till rikspolischefen.
          </note>
          <note>
            Polisen har framför allt sedan alliansen tillträdde fått helt
            andra förutsättningar än man hade tidigare. 2 500 fler gör skillnad.
            Ni får säga vad ni vill om att ni inte vill prata siffror, men
            det är klart att det gör skillnad inom en yrkeskår. Det gör också
            de stora ekonomiska satsningar som alliansen har gjort på polisen.
            Nu handlar det naturligtvis om att polisen ska utnyttja det positiva
            utgångsläget till att genomföra de förändringar som är nödvändiga
            för att organisationen ska fungera optimalt.
          </note>
          <note>
            Det finns mycket att göra. Det har allmänheten rätt att förvänta
            sig. Mycket görs redan, och ännu mer går att göra inom den polisorganisation
            vi har i dag. Också vi kristdemokrater tycker att det är bra att
            den övergripande polisorganisationen ska utredas så att den blir
            mer effektiv.
          </note>
          <note>
            Det som kan hanteras lokalt, och det är väldigt mycket, ska också
            tas om hand på lokal nivå. Det som kräver specialistinsatser och
            en viss kritisk massa för att kunskapen ska upprätthållas måste
            troligen hanteras centralt. Det innebär förstärkningar både uppåt
            och nedåt. Det viktiga är att utredningen blir förutsättningslös
            och utgår från vilka uppgifter polisen ska lösa, inte att man
            på förhand har bestämt sig för hur det ska vara.
          </note>
          <note>
            Motionerna som behandlas är dels gamla från 2007, dels en del
            nya från motionstiden i höstas. Det finns många yrkanden, men
            det är bara tre reservationer från oppositionen. Det är inte särskilt
            mycket. Jag tror att det beror på att alliansen har genomfört
            så mycket under sin tid vid makten när det gäller polisfrågor.
          </note>
          <note>
            Jag måste också komma in på frågan om lagring av trafikdata.
            De rödgröna lyckades i elfte timmen komma överens. Det var strax
            före sista utskottsmötet som man enades om en reservation. Den
            här frågan har stötts och blötts ända sedan Thomas Bodström tog
            initiativ och lade fram förslaget inom EU. Det är väldigt omstritt,
            eftersom det tangerar den personliga integriteten.
          </note>
          <note>
            Med hjälp av sparade data ska det gå att spåra vem som har ringt
            vem, när det skedde och var personerna befann sig. Det kan naturligtvis
            upplevas som en del av ett övervakningssamhälle som man fruktar
            och förbinder med Boyes Kallocain och Orwells 1984 . Men de invändningar
            som finns ska ställas mot i vilka situationer som polisen ska
            få tillgång till materialet.
          </note>
          <note>
            Det kan handla om att ett litet barn har rövats bort. Det kan
            handla om ett annat allvarligt brott, kanske av terrorismkaraktär,
            där ett antal oskyldiga människor har fått sätta livet till, där
            dessa data gör att brottet kan lösas.
          </note>
          <note>
            Det är en jättesvår balansgång att utforma lagstiftningen så
            att den tar stor hänsyn till oskyldigas personliga integritet
            samtidigt som den hjälper polisen att lösa grov brottslighet.
            Arbetet pågår nu med att analysera det i botten så att det ska
            bli så bra som möjligt.
          </note>
          <note>
            Thomas Bodström försöker sitta på två stolar samtidigt, och det
            är väldigt svårt. Dels försvarar han sitt eget långtgående förslag,
            dels anpassar han sig till skrivningar som passar kompisarna i
            Vänsterpartiet och Miljöpartiet. De har båda varit och är rabiata
            motståndare till förslaget. Det har vi hört också i dag. De är
            motståndare till förslaget. Det ligger en fråga i riksdagen från
            Ulf Holm i Miljöpartiet där han tydligt säger: Vi är motståndare.
          </note>
          <note>
            Där sitter nu Thomas Bodström med kompromisskrivningen. Sedan
            går han ut brett och anklagar regeringen för att vi inte har varit
            tillräckligt snabba att genomföra direktivet. Det blir väldigt
            märkligt. Jag förstår inte hur han får ihop det.
          </note>
          <note>
            I reservationen står det att vi gör detta för att vi är tvungna
            att införa direktivet. Samtidigt har han själv tagit initiativ
            till det och drivit på från andra hållet för att det ska gå snabbare.
          </note>
          <note>
            Jag skulle gärna vilja ha svar på det i dag. Men jag vet inte
            om Thomas Bodström är kvar i kammaren så att han hör det här.
            I vilket fall som helst är det hela väldigt märkligt.
          </note>
          <note>
            Om jag vänder mig till Socialdemokraterna, Miljöpartiet och Vänsterpartiet
            och frågar: Vilka delar av direktivet skulle ni vilja ändra på,
            och hur skulle ni vilja ändra det? är jag ganska säker på att
            jag skulle få tre olika svar. Men jag tror tyvärr inte att jag
            får något alls här i dag.
          </note>
          <note>
            Det är viktigt att notera att alla nu ställer upp på att det
            ska genomföras. Det låter inte alltid så utanför den här kammaren.
            Det är bra att det blir väldigt tydligt här i dag.
          </note>
          <note>
            Jag ska ta upp ett par andra frågor. Jag tycker att förslaget
            om yrkeslegitimation är en sympatisk tanke. Legitimation införs
            inom flera olika yrkesområden. Att efter avslutad examen få en
            legitimation utfärdad ger en viss status åt yrket.
          </note>
          <note>
            En legitimation ska förstås också kunna dras in om polisen inte
            lever upp till de krav som ställs. Den borde därför också kopplas
            till en etisk yrkeskod som hålls ständigt levande inom kåren.
          </note>
          <note>
            Nu håller vi på att utforma en ny polisutbildning, som har tagits
            upp här vid flera tillfällen. Kristdemokraterna anser att det
            är ett lämpligt tillfälle att ta upp frågan om yrkeslegitimation
            i det sammanhanget.
          </note>
          <note>
            Vi vill för övrigt också ha en akademiskt grundad utbildning.
            Som flera varit inne på här är det inte så enkelt att det bara
            är det som avgör saken, utan det finns också många andra delar
            som ska vara utlösta innan det är klart.
          </note>
          <note>
            Sedan vill jag också säga något om de civilanställda inom polisen
            och deras viktiga roll. Det är en ständig diskussion om de har
            blivit fler eller färre. Thomas Bodström påstår frankt jag har
            sett det i artiklar och hört det i tal att det är flera hundra
            som har sagts upp. De nya poliser som utbildas tvingas därför
            utföra det arbete som de civilanställda tidigare utförde.
          </note>
          <note>
            För det första tycker jag att det är en nedlåtande attityd till
            de viktiga arbetsuppgifter som de civilanställda har. För det
            andra stämmer det inte att antalet civilanställda minskat. Det
            är flera andra som har sagt det, och jag tycker att vi måste slå
            fast det.
          </note>
          <note>
            Det finns 400 fler civilanställda nu än i jämförelse med 2006.
            Det kan vem som helst gå in och kolla. Jag har dubbelkollat det
            flera gånger. Polisen planerar dessutom att anställa fler civilanställda
            för att få och upprätthålla den specialistkompetens som de besitter.
            Det kan man nu göra eftersom de ekonomiska ramarna tillåter det.
          </note>
          <note>
            Sedan är det en annan sak att Lena Olsson känner personer som
            får utföra civilanställdas uppgifter. Ja, det ser inte riktigt
            likadant ut i hela landet. Man kanske har anställt väldigt många
            nya på ett ställe. Man kanske har dragit ned med några stycken
            på ett annat ställe. Men det handlar inte om många där det har
            varit neddragningar. Det går att läsa i polisens årsredovisning
            som vi fick del av i går.
          </note>
          <note>
            Nu är det inte antalet anställda som är det allena saliggörande.
            Det är självklart inte så. Jag är den första att inse det. Vi
            måste också kunna förvänta oss att effektiviteten och kompetensen
            ökar, att tillräckligt med personal sätts in på särskilt prioriterade
            områden som mäns våld mot kvinnor och barn, människohandel och
            annan grov organiserad brottslighet.
          </note>
          <note>
            Men de lokala poliskontoren måste också bli ännu fler. De blir
            fler, men de behöver bli ännu fler. Skolornas kontaktpoliser måste
            bli mer närvarande och större resurser satsas mot den så kallade
            vardagsbrottsligheten.
          </note>
          <note>
            Ett litet exempel, som möjligen kan låta litet eftersom det berör
            ett län, är att polisen i Stockholm för någon månad sedan beslutade
            att alla inbrott ska utredas av polis på plats. Jag tror att väldigt
            många människor tycker att det borde ha varit en självklarhet
            för länge sedan.
          </note>
          <note>
            Många har råkat ut för inbrott i sina hem, fått allting uppochnedvänt
            och blivit bestulna. Men polisen har inte haft möjlighet att komma
            dit och utreda brottet på plats. Nu ska vartenda inbrott i Stockholms
            län utredas på plats när det händer. Det är för att man har tillräckligt
            många poliser som man kan våga lova detta.
          </note>
          <note>
            De som läser årsredovisningen och gör gärna det, så kan ni hitta
            fler positiva tecken kan se att det går åt rätt håll med alliansens
            politik och den vilja till utveckling som märks inom polisen.
            Med det yrkar jag bifall till utskottets förslag i betänkandet
            och avslag på motionerna.
          </note>
          <note type="speaker">
            Anf. 20 LENA OLSSON (v) replik:
          </note>
          <note>
            Herr talman! Inger Davidson tar i sitt anförande upp datalagringsdirektivet
            och hänvisar till att domstolen har dömt Sverige, och så är det.
            Du kallar oss tre för rabiata, Inger Davidson. Jag säger att Inger
            Davidson och resten av gänget är desperata.
          </note>
          <note>
            Vi har kompromissat och givit och tagit. Här har Socialdemokraterna
            också gått ut och sagt att de tycker att frågorna integritet och
            rättssäkerhet är viktiga. Det tycker vi är bra.
          </note>
          <note>
            Det är bara att sätta sig och läsa vad som står i reservationen.
            Du frågar detaljerat hur det här ska gå till. Det är bara att
            läsa! Datalagringsdirektivet är och får inte vara ett oproportionerligt
            ingrepp i den personliga integriteten.
          </note>
          <note>
            Inger Davidson ska inte stå och ställa en massa frågor till mig,
            utan du ska svara på vad ni gör och hur eniga ni egentligen är.
          </note>
          <note type="speaker">
            Anf. 21 INGER DAVIDSON (kd) replik:
          </note>
          <note>
            Herr talman! Det är bra att Lena Olsson talar om för mig vad
            jag ska göra så att jag vet det.
          </note>
          <note>
            Jag kan börja med att gratulera till att Socialdemokraterna har
            gått med på skrivningar om integritet och rättssäkerhet, för det
            var vad du sade. Ni har alltså fått med er Socialdemokraterna
            på skrivningar om detta. Det får man gratulera till.
          </note>
          <note>
            Jag sade inte att de rödgröna var rabiata, utan jag sade att
            Vänsterpartiet och Miljöpartiet är rabiata i sitt motstånd mot
            detta. Det senaste exemplet är Ulf Holms fråga till justitieministern
            den 11 februari i år där han säger att de fortfarande är motståndare
            till detta direktiv. De vill inte att det ska genomföras, utan
            att vi ska förhandla i EU om att förändra det på den nivån. Det
            finns liknande uttalanden från Vänsterpartiet. Det kallar jag
            ett rabiat motstånd.
          </note>
          <note type="speaker">
            Anf. 22 LENA OLSSON (v) replik:
          </note>
          <note>
            Herr talman! Det Inger Davidson sade att vi har skrivit stämmer
            inte. Vi har en motion där det står precis vad vi vill. Det är
            bara att förhålla sig till det. Nu har vi ett betänkande och en
            reservation.
          </note>
          <note>
            När man läser er text, utskottets ställningstagande, står det:
            Direktivet om lagring och trafikuppgifter kommer att genomföras
            i svensk rätt.
          </note>
          <note>
            Då ställer jag en fråga till er. Ni lullar på lite, och man får
            känslan av att ni vill dölja något. Det här är en känslig fråga
            för er. Då blir man naturligtvis populistisk. Men ni kommer inte
            heller undan, utan ni måste förhålla er till frågan. Oavsett vem
            som sitter i regering får man den här frågan i knät.
          </note>
          <note>
            Tala om hur ni vill ha det! Ni säger att man måste förhålla sig
            till andra förslag som ska komma, och så nämner ni integriteten.
            Vår reservation är klar och tydlig. Den har till och med förbättrats
            i och med det som skrivs om registrering. Det var en annan skrivning
            förut. Man menar att detta nu är ännu tydligare och skarpare.
            Varje registrering ska vara proportionerlig ungefär så.
          </note>
          <note type="speaker">
            Anf. 23 INGER DAVIDSON (kd) replik:
          </note>
          <note>
            Herr talman! Vi har frågan i knät, och vi är beredda att ta ansvar
            för den. Vi har direktivet från EU, och vi ska genomföra detta.
          </note>
          <note>
            Men det finns många detaljer när det gäller hur man genomför
            det, där varje medlemsland har ganska stor frihet. Det handlar
            till exempel om lagringstiden, om vilka brott som ska omfattas,
            hur grova de ska vara om det ska handla om fängelsestraff och
            så vidare. Det finns många sådana olika delar i det här.
          </note>
          <note>
            Det är detta jag menar med att om jag frågar dig skulle jag få
            ett svar om hur du skulle vilja utforma det. Jag skulle få ett
            annat svar från Socialdemokraterna och ett tredje från Miljöpartiet.
            Jag är ganska säker på det eftersom ni var så långt ifrån varandra
            ända tills en timme före det senaste utskottssammanträdet. Jag
            kan inte tänka mig att ni har hunnit få ihop detta på så kort
            tid.
          </note>
          <note>
            Vi diskuterar det här inom alliansen. Det är inte särskilt känsligt,
            men det tar tid att reda ut begreppen ordentligt. Det är därför
            det inte har kommit ännu. Detta är viktig lagstiftning att reglera
            detaljerna i det hela med lagringstid, vilka brott som ska omfattas
            och så vidare. Det tycker jag själv är viktigt. Det är det man
            sedan kan mäta mot när det gäller hur den personliga integriteten
            skyddas hos dem som inte har begått brott. De som har begått brott
            kommer att få räkna med att deras integritet träds förnär.
          </note>
          <note>
            Överläggningen var härmed avslutad.
          </note>
          <note>
            5 § Särskild utlänningskontroll
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            6 § Hemlig teleavlyssning m.m.
          </note>
          <note>
            Föredrogs
          </note>
          <note type="speaker">
            Anf. 24 MEERI WASBERG (s):
          </note>
          <note>
            Herr talman! Jag yrkar bifall till reservationerna 1 och 2 från
            bland andra Socialdemokraterna.
          </note>
          <note>
            För handen i dag ligger den årliga skrivelse som regeringen tillsänder
            riksdagen. I skrivelsen behandlas några av de hemliga tvångsmedel
            som polisen kan få använda. Men användandet i sig ska först prövas
            av domstol på ansökan av åklagare.
          </note>
          <note>
            Det handlar om metoder i kampen mot grov organiserad brottslighet.
            Det handlar om rättssäkerhet och om trygghet. Det handlar mer
            konkret om hemlig teleavlyssning, hemlig teleövervakning och hemlig
            kameraövervakning.
          </note>
          <note>
            Just i detta ligger vår första kritik. Vi anser att även det
            som rör användandet av den hemliga rumsavlyssningen eller buggning,
            som det populärt brukar kallas, borde ingå i redovisningen till
            riksdagen.
          </note>
          <note>
            Möjligheten till hemlig rumsavlyssning trädde i kraft den 1 januari
            2008 och borde med andra ord ha kunnat redovisas i skrivelsen.
            Majoriteten uttalar sin förståelse för motionsönskemålet och säger
            att det kunde vara värdefullt med en samlad redovisning av all
            användning av hemliga tvångsmedel. Det låter ju bra. Men vad blir
            slutsatsen? Jo, majoriteten kom fram till att de ändå inte är
            beredda att ta några initiativ i frågan. Det känns lite märkligt.
          </note>
          <note>
            Ännu märkligare blir det om vi går vidare till vår nästa punkt
            för kritik, nämligen den att det finns eller i varje fall borde
            finnas ytterligare information att tillgå som skulle kunna göra
            återrapporteringen ännu bättre.
          </note>
          <note>
            Från den 1 januari 2008 finns det en särskild myndighet, Säkerhets-
            och integritetsskyddsnämnden, som har till uppgift att bidra till
            att värna rättssäkerheten och skyddet för den personliga integriteten
            inom den brottsbekämpande verksamheten.
          </note>
          <note>
            Självfallet förstår vi att 2008, det första verksamhetsåret,
            till en början handlade mycket om att finna formerna för verksamheten
            och att få allting praktiskt på plats. Men trots detta borde till
            exempel sådant som kan hjälpa till att utveckla arbetet ha kunnat
            tas med i återrapporteringen.
          </note>
          <note>
            Precis som för alla myndigheter innehåller regleringsbrevet krav
            på återrapportering. Viss information som regeringen har fått
            borde med andra ord ha kunnat lyftas in i det dokument som vi
            debatterar i dag.
          </note>
          <note>
            Säkerhets- och integritetsskyddsnämnden har nämligen i sin årsredovisning
            för 2008 lyft fram flera utvecklingsområden, vilka skulle kunna
            sägas vara av intresse för oss här i riksdagen.
          </note>
          <note>
            Herr talman! När motsvarande ärende var uppe förra året välkomnade
            utskottet regeringens avsikt att ålägga nämnden att på samma sätt
            som Registernämnden hittills gjort avlämna en årlig redovisning
            för sin verksamhet till regeringen. Utskottet konstaterade vidare
            att den redovisningen skulle ge regeringen ett ännu bättre underlag
            för sin årliga skrivelse om den hemliga tvångsmedelsanvändningen.
            Med det var väl tanken att motionären den gången skulle kunna
            låta sig nöja.
          </note>
          <note>
            Men nu vill den borgerliga majoriteten helt plötsligt inte stå
            på det benet på grund av att det har genomförts en särskild utvärdering
            av tillämpning av lagen om hemlig rumsavlyssning och lagen om
            åtgärder för att förhindra vissa allvarliga brott. Regeringen
            har sedan beslutat om en lagrådsremiss i de delar som rör förlängningen
            av de båda lagarna. Det tycker jag låter lite krystat.
          </note>
          <note>
            Ännu mer intressant blir att majoriteten vidare hävdar att den
            tidigare nämnda Säkerhets- och integritetsskyddsnämnden tidigare
            hade en instruktion som handlar om att nämnden skulle avge en
            årlig berättelse. Den har upphört från den 1 januari 2010. Jaha
            men den rapport som regeringen har överlämnat till riksdagen är
            ju undertecknad av statsministern och justitieministern den 3
            december 2009 och omfattar verksamhetsåret 2008!
          </note>
          <note>
            Att anföra att återrapporteringen till regeringen kan göras på
            ett annat sätt är inget skäl för regeringen att undanhålla information
            från riksdagen. Det är sant att återrapporteringen successivt
            har blivit bättre och bättre. Men icke förty kan regeringens skrivelse
            inte riktigt sägas ha nått sin fulla potential.
          </note>
          <note>
            Det är välkommet att Regeringskansliet tillsammans med Åklagarmyndigheten
            och Rikspolisstyrelsen, för att citera skrivelsen, sedan en tid
            bedriver ett arbete som syftar till att förbättra myndigheternas
            uppföljning och det statistiska underlaget när det gäller användning
            av hemliga tvångsmedel.
          </note>
          <note>
            Herr talman! Det är tvivelsutan så att dessa hemliga tvångsmedel
            även fortsättningsvis kommer att behövas när det gäller den allvarliga
            och svårutredda kriminalitet som berörs i det här dokumentet.
            Det gäller inte minst grova narkotikabrott som står för 50 procent
            av ärendena när det gäller hemlig telefonavlyssning och hemlig
            kameraövervakning.
          </note>
          <note>
            Det handlar trots allt om grundläggande fri- och rättigheter
            som begränsas genom lagstiftning och effektuering av beslut i
            domstol. Användning av hemliga tvångsmedel är ett intrång i människors
            privatliv och integritet. Därför är det viktigt att vi alltid
            väger av integritetsintresset mot berättigade krav på att polisen
            ska ha tillgång till moderna och effektiva metoder.
          </note>
          <note>
            För att ha en heltäckande bild av integritetsintresset och polisens
            möjlighet att bekämpa brott måste riksdagen få kompletta och fullödiga
            redovisningar av användningen av hemliga tvångsmedel. Annars kan
            vi i riksdagen inte upprätthålla en god parlamentarisk kontroll.
          </note>
          <note>
            I skenet av detta växer vår tredje kritik fram. Den handlar om
            de offentliga ombuden, deras ställning och deras reella möjlighet
            att pröva en ansökan om till exempel hemlig telefonavlyssning.
          </note>
          <note>
            Herr talman! Den förra, socialdemokratiska regeringen införde
            ett system med offentliga ombud. Det sjösattes i oktober 2004.
            Syftet var att stärka den enskildes rättsskydd och att skapa ytterligare
            rättssäkerhetsgarantier när det gäller användningen av hemliga
            tvångsmedel.
          </note>
          <note>
            Systemet med offentliga ombud fyller en viktig funktion, och
            jag tror faktiskt att vi alla här kan vara överens om att det
            för ett rättssamhälle är mycket viktigt att den enskildes rätt
            och integritetsintressen i allmänhet tas till vara. Att systemet
            med offentliga ombud fungerar på ett tillfredsställande sätt är
            särskilt betydelsefullt då flera hemliga tvångsmedel ställs till
            polis och åklagares förfogande, och det gäller även sådana som
            inte tas upp i den här skrivelsen.
          </note>
          <note>
            Det har kommit kritik, och därför anser vi att det är angeläget
            att göra en översyn av hur de offentliga ombudens roll i försvaret
            av medborgarnas integritet kan effektiviseras och förbättras.
            Vi säger inte hur, utan vi tycker att det måste ankomma på regeringen
            att vidta de åtgärder som en översyn kan vaska fram.
          </note>
          <note>
            Avslutningsvis handlar frågan om hemliga tvångsmedel, hur och
            i vilken omfattning de används, om rättssäkerhet och trygghet
            både för dem som utsätts för och för dem som är misstänkta för
            olika grova brottsliga handlingar.
          </note>
          <note>
            Därför är det viktigt att riksdagen får kompletta och fullödiga
            redovisningar. Annars kan inte regeringen och i ännu mindre utsträckning
            vi som riksdagsledamöter ta initiativ till åtgärder som syftar
            till att öka rättssäkerheten och tryggheten i de här frågorna.
          </note>
          <note>
            Jag yrkar, som sagt, bifall till reservationerna 1 och 2.
          </note>
          <note>
            I detta anförande instämde Christer Adelsbo, Kerstin Haglö och
            Margareta Persson (alla s).
          </note>
          <note>
            Ajournering
          </note>
          <note>
            Kammaren beslutade kl. 13.54 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 25 TREDJE VICE TALMANNEN:
          </note>
          <note>
            Vi ska nu genomföra dagens frågestund. Jag vill hälsa näringsminister
            Maud Olofsson, utbildningsminister Jan Björklund, arbetsmarknadsminister
            Sven Otto Littorin, statsrådet Tobias Billström och statsrådet
            Birgitta Ohlsson välkomna. Näringsminister Maud Olofsson kommer
            att besvara såväl allmänpolitiska frågor som frågor inom sitt
            ansvarsområde.
          </note>
          <note>
            Ungdomsarbetslösheten
          </note>
          <note type="speaker">
            Anf. 26 SVEN-ERIK ÖSTERBERG (s):
          </note>
          <note>
            Fru talman! Jag ska ställa min fråga till arbetsmarknadsministern.
            Vi har sett att ungdomsarbetslösheten i Sverige är den högsta
            i Europa. Det är inget nytt. 23,6 procent av arbetskraften i den
            åldern är arbetslös. Jag ser samtidigt att andelen som har gått
            vidare till högskolan har minskat kraftigt, och regeringen har
            skurit ned 40 000 platser på komvux jämfört med hur det såg ut
            vid valet 2006.
          </note>
          <note>
            Regeringen gömmer undan 50 000 långtidsarbetslösa ungdomar i
            passivitet. Arbetsförmedlingen själv pekar på att nio av tio av
            dessa ungdomar inte har någon åtgärd utan befinner sig helt i
            passivitet.
          </note>
          <note>
            För någon vecka sedan, den 11 februari, var statsministern i
            Ängelholm och sade att det är en myt att det inte finns arbeten
            att söka i svåra tider: Det finns alltid lediga jobb. Också i
            lågkonjunktur byter folk jobb. Det sade han vid besöket i Ängelholm.
            En viktig orsak till att många ungdomar inte har jobb, sade statsministern
            dessutom, var att de inte söker jobb, helt enkelt.
          </note>
          <note>
            Delar arbetsmarknadsministern denna uppfattning att ungdomar
            är för dåliga på att söka jobb och att arbetslösheten skulle vara
            mycket lägre om de gjorde det?
          </note>
          <note type="speaker">
            Anf. 27 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det första man ska komma ihåg är att det i åldersgruppen
            1624 år finns 1,2 miljoner ungdomar. Av dem är lite drygt 120
            000 registrerade ungdomsarbetslösa. Det hänger samman med att
            hälften av ungdomskullen studerar heltid och söker en timmes extrajobb
            i veckan. Om man säger att närmare en tredjedel av ungdomskullen
            är arbetslös handlar det om de ungdomar som deltar i arbetskraften.
            Det är viktigt att komma ihåg detta.
          </note>
          <note>
            Vi har med massiva insatser ökat de arbetsmarknadspolitiska insatserna
            under året. Vi går totalt sett upp från 125 000 till 250 000,
            alltså en fördubbling, till nästa år. Det omfattar naturligtvis
            också ungdomar.
          </note>
          <note>
            Det viktiga här är att komma ihåg att även förra året när det
            var problem på arbetsmarknaden mycket stora problem tack vare
            den internationella finanskrisen fanns det 409 000 lediga jobb
            på Arbetsförmedlingen. I år räknar vi med 1,2 miljoner jobbyten.
            Det viktiga är förstås att man förbereder sig för det genom till
            exempel en utbildningsinsats.
          </note>
          <note type="speaker">
            Anf. 28 SVEN-ERIK ÖSTERBERG (s):
          </note>
          <note>
            Fru talman! Det är inte vem som helst som säger att om ungdomarna
            sökte mer jobb skulle arbetslösheten vara mycket mindre. Det är
            landets statsminister som säger det, och han är partikamrat med
            arbetsmarknadsministern. Jag tycker att det är anmärkningsvärt,
            och jag vill veta om det också är arbetsmarknadsministerns syn.
          </note>
          <note>
            Sedan vet jag att regeringen försöker tricksa med arbetsmarknadsstatistiken.
            Det görs en särskild snabbutredning som ska vara klar i vår. Det
            är inte svårt att tro att den ska landa i att det inte är så farligt
            som det ser ut, precis som arbetsmarknadsministern ger sken av
            här. Det går att vända på siffrorna så att det ser bättre ut.
          </note>
          <note>
            Jag skulle vilja peka på en AKU som kom alldeles nyss. Oavsett
            vilka siffror man tricksar med där är förhållandet ändå lika:
            Arbetslösheten i denna kategori har ökat med 5 procent under det
            senaste året. Varför sätter inte regeringen in mer resurser riktade
            till denna ungdomsgrupp? Arbetsförmedlingen säger själv att nio
            av tio är passiva. Är det som statsministern säger, att om de
            sökte mer jobb skulle det också bli mer jobb? Lever också arbetsmarknadsministern
            i den tron?
          </note>
          <note type="speaker">
            Anf. 29 Arbetsmarknadsminister SVEN OTTO LITTORIN (m):
          </note>
          <note>
            Fru talman! Påståendet om att nio av tio är passiva vänder jag
            mig emot. Arbetsförmedlingens insatser ska naturligtvis baseras
            på ett individuellt bemötande. Det innebär att det är Arbetsförmedlingen
            tillsammans med den arbetssökande som avgör vilken typ av insats
            som är bäst. Det kan vara utbildning, men det är inte nödvändigtvis
            utbildning som är det rätta. Det kan också vara ett intensifierat
            sökarbete som är viktigt. Därför är det naturligtvis viktigt att
            ungdomar också är aktiva när det gäller att söka arbete.
          </note>
          <note>
            Det stora problemet, och det är nog Sven-Erik Österberg och jag
            i grunden överens om, är naturligtvis de ungdomar som varken studerar,
            arbetar eller finns i någon typ av insats. Vi vet knappt vilka
            de är. Därför ser jag framför mig att fokus nu måste vara på att
            få ett ökat och tätare samarbete med landets kommuner, som ju
            har uppföljningsansvaret till man är 20, och Arbetsförmedlingen,
            för att på så sätt kunna erbjuda den palett av insatser som vi
            kraftfullt har ökat under det senaste året.
          </note>
          <note>
            Forskning på skolområdet
          </note>
          <note type="speaker">
            Anf. 30 YVONNE ANDERSSON (kd):
          </note>
          <note>
            Fru talman! Min fråga är till utbildningsminister Jan Björklund.
            Alla vet i dag att den svenska skolan inte motsvarar de krav och
            förväntningar som vi har på en skola. Det är därför glädjande
            att utbildningsministern har tagit tag i frågan. Som ett led i
            detta kom en ny lärarutbildningsproposition i förra veckan, Bäst
            i klassen en ny lärarutbildning .
          </note>
          <note>
            Det är naturligtvis viktigt att lärarutbildningen fungerar och
            kan rusta lärarna för att ta tag i de problem som skolan står
            inför. I propositionen kan vi läsa att den utbildningsvetenskapliga
            kommittén ska få finnas kvar. Den är ju väldigt viktig för det
            skolnära forskningsområdet.
          </note>
          <note>
            Min fråga gäller resurserna till den som ska fördelas till dem
            som arbetar på de områden som behövs för att skolan ska bli bra.
            De är förhållandevis små fortfarande. Har ministern funderat på
            att säkra eller öka de resurserna för att vi ska få en bättre
            skola?
          </note>
          <note type="speaker">
            Anf. 31 Utbildningsminister JAN BJÖRKLUND (fp):
          </note>
          <note>
            Fru talman! Tack för frågan, Yvonne Andersson!
          </note>
          <note>
            Jag menar att välutbildade lärare är en förutsättning för en
            bra skola. Ett av problemen i den svenska skolan jag betonar att
            det är ett av dem har varit att lärarutbildningen i Sverige under
            lång tid har haft för låg kvalitet. Både 1985 års lärarutbildningsreform
            och 2001 års lärarutbildningsreform genomfördes i syfte att höja
            kvaliteten, men i verkligheten har de lett till sänkt kvalitet
            och sänkt attraktionskraft i läraryrket. Den reform som nu görs
            är alltså viktig.
          </note>
          <note>
            Det är klart att en förändrad lärarutbildning ger effekt först
            på sikt. Det tar rätt många år innan nya lärare kommer ut, och
            det tar ännu fler år innan de nya lärarna verkligen dominerar
            ute på skolorna.
          </note>
          <note>
            Den utbildningsvetenskapliga forskningen berörs i lärarutbildningspropositionen,
            men den fråga Yvonne Andersson ställer är en resursfråga och behandlas
            inte i det här sammanhanget utan i framtida budgetarbete. Det
            finns inget forskningsområde som inte anser att man behöver mer
            resurser, så även detta. Det får vi väga av i det kommande budgetarbetet.
            Det finns inget svar i dag på den frågan.
          </note>
          <note type="speaker">
            Anf. 32 YVONNE ANDERSSON (kd):
          </note>
          <note>
            Fru talman! Skolan står inför en rad utmaningar, och jag är jätteglad
            över att man har tagit tag i detta, så att det finns möjligheter
            att lösa en del.
          </note>
          <note>
            Jag tror också att den skolnära forskningen är väldigt viktig
            för att vi ska kunna hålla oss i framkant. Det är nya krav på
            skolan med en förändrad omvärld. Se till exempel på vad IT har
            betytt för skolan.
          </note>
          <note>
            Jag vill gärna skicka med utbildningsministern att han ska fundera
            på om vi kan stärka den forskning som måste till för att vi ska
            förstå vilka utmaningarna är och vad som krävs för att bäst klara
            av uppdraget att få en riktigt effektiv och bra skola.
          </note>
          <note type="speaker">
            Anf. 33 Utbildningsminister JAN BJÖRKLUND (fp):
          </note>
          <note>
            Fru talman! Jag är den förste att jubla när andra partier i riksdagen
            och regeringen anser att mitt område ska ha mer anslag. Jag kommer
            inte att motsätt mig detta. Men det är många departement och intressen
            som ska tillgodoses i budgetarbetet.
          </note>
          <note>
            Jag delar helt uppfattningen om betydelsen av utbildningsvetenskaplig
            forskning. Samma argument går dock att anföra om medicinsk forskning
            och annat. Det är viktigt.
          </note>
          <note>
            Vi gör i lärarutbildningspropositionen en viktig förändring i
            det utbildningsvetenskapliga forskningsarbetet. Hittills har det
            som har definierats som utbildningsvetenskaplig forskning varit
            sådan forskning som i allt väsentligt genomförts av dem som har
            pedagogik som sin vetenskapliga disciplin. Jag menar att det finns
            betydande rön att hämta också från andra forskningsdiscipliner.
          </note>
          <note>
            Låt mig ta ett mycket konkret exempel. Martin Ingvar, en av de
            främsta i världen när det gäller forskning om hur hjärnan utvecklas
            på barn och ungdomar, har mycket forskning som verkligen berör
            hur skolan ska arbeta, men i dag definieras den inte in i utbildningsvetenskap,
            för han är inte pedagog. Detta nämner jag som ett konkret exempel.
            Jag tycker att vi ska vidga vad som är utbildningsvetenskaplig
            forskning.
          </note>
          <note>
            Mera pengar från riksdagen till mitt departement tackar jag naturligtvis
            ja till.
          </note>
          <note>
            Vattenfalls energiinvesteringar
          </note>
          <note type="speaker">
            Anf. 34 KENT PERSSON (v):
          </note>
          <note>
            Fru talman! Jag har en fråga till näringsminister Maud Olofsson.
            Det var nog många med mig som höll på att sätta morgonkaffet i
            vrångstrupen när vi i onsdags läste i Dagens Industri om Vattenfalls
            nya planer på energiinvesteringar.
          </note>
          <note>
            Det blir mer av kol och gas och mindre av vind. Det kunde man
            läsa. Vattenfall halverar satsningen på vindkraft under de kommande
            fem åren och kommer i stället att öka satsningarna på kol, gas
            och brytning av brunkol.
          </note>
          <note>
            Om Vattenfall genomför sina planer kommer man att medverka till
            att koldioxidutsläppen ökar i Europa, vilket man tydligt har sagt
            i en intervju. Man kommer att bli en av de i särklass största
            miljöbovarna i Europa.
          </note>
          <note>
            Det här är givetvis en utveckling som är oroande på många sätt.
            Min fråga till näringsministern är då: Ligger Vattenfalls investeringsplaner
            i linje med regeringens energipolitik?
          </note>
          <note type="speaker">
            Anf. 35 Näringsminister MAUD OLOFSSON (c):
          </note>
          <note>
            Fru talman! Tack så mycket för frågan, Kent Persson! När man
            ska diskutera Vattenfalls investeringsplaner i dag är det viktigt
            att kunna historien. Den historien består av en tidigare regering
            som köpte kolkraft i Europa, och det handlar om den expansionen.
          </note>
          <note>
            Tittar man på de investeringar som nu sker ser man att huvuddelen
            av dem sker i de anläggningar som köptes under den tid som också
            Miljöpartiet var ansvarigt för det som hände på det här området.
          </note>
          <note>
            Det är långa ledtider när det gäller investeringar. Det följer
            också kolkraftverken. Det gör att det blir en tung del i Vattenfalls
            investeringar också nu.
          </note>
          <note>
            Vi tycker naturligtvis att det är viktigt att de lever upp till
            sitt mål om att minska koldioxidutsläppen. Vattenfall ska precis
            som alla andra kraftbolag se till att leva upp till de mål som
            vi har satt upp på EU-nivå och också här hemma i Sverige om att
            man ska minska koldioxidutsläppen, ha mer förnybart och så vidare.
            Jag ser fram emot att Vattenfall ska jobba ännu starkare med de
            målsättningarna framöver. Det är också regeringens ambition.
          </note>
          <note type="speaker">
            Anf. 36 KENT PERSSON (v):
          </note>
          <note>
            Fru talman! Det går inte att hela tiden skylla på den föregående
            regeringen. Det är ändå ni som har regeringsmakten nu. Det var
            under er period för bara ett år sedan som Vattenfall gick in och
            köpte Nuon, som är en av de större miljöbovarna i Europa. Här
            finns givetvis ett ansvar att ta för den politik som förs i dag.
            Därför kvarstår min fråga: Ligger Vattenfalls investeringsplaner
            verkligen i linje med regeringens energipolitik?
          </note>
          <note>
            Det är ändå ni som har möjlighet att styra Vattenfall i dag med
            ägardirektiv. Därför kvarstår frågan. Det kan väl inte vara så
            svårt att svara på om investeringsplanerna ligger i linje eller
            inte med regeringens energipolitik. Om de inte gör det förväntar
            jag mig faktiskt att någonting händer. Vi har diskuterat nya ägardirektiv
            vid ett flertal tillfällen. Jag kan också se att det inte finns
            någonting som har avancerat under våren från regeringens sida
            när det gäller Vattenfall och ägardirektiv. Kommer det eller inte?
          </note>
          <note type="speaker">
            Anf. 37 Näringsminister MAUD OLOFSSON (c):
          </note>
          <note>
            Fru talman! Jag förstår om Kent Persson och andra som stödde
            Socialdemokraterna under den förra mandatperioden inte vill kännas
            vid att man faktiskt köpte kolkraftverk under den tiden. Det är
            precis som jag säger. Huvuddelen av de investeringar som nu ligger
            i kol kommer av de beslut som fattades under den förra mandatperioden,
            inte under den tid som jag har varit ansvarig.
          </note>
          <note>
            Sedan är det alldeles riktigt som Kent Persson säger att Nuon
            har kommit till, men huvuddelen ligger kvar sedan de beslut som
            togs innan jag hade möjlighet att styra detta.
          </note>
          <note>
            Vi håller på att gå igenom bolaget. Vi har talat om för bolaget
            på bolagsstämman vad det är som gäller och att man ska leva upp
            till de ambitiösa klimat- och energimål som både Sverige och Europa
            har satt upp. Men man ska göra det med tillräcklig lönsamhet,
            för det är båda de sakerna som är viktiga.
          </note>
          <note>
            Vi kommer att återkomma till riksdagen med ägardirektiv under
            våren. Detta har följt precis den plan som regeringen har tänkt
            sig. Och det är klart att Vattenfall precis som alla andra bolag
            ska leva upp till de klimatmål som vi har satt upp.
          </note>
          <note>
            Arbetet mot människohandel
          </note>
          <note type="speaker">
            Anf. 38 LENA ASPLUND (m):
          </note>
          <note>
            Fru talman! Jag vill ställa min fråga till EU-minister Birgitta
            Ohlsson.
          </note>
          <note>
            Handeln med människor uppskattas av FN som den tredje mest lönsamma
            kriminella verksamheten i världen. I dag räknar man med att minst
            1,2 miljoner barn utsätts för trafficking varje år, ofta för sexuella
            ändamål.
          </note>
          <note>
            En rapport från rikskriminalen visar att offer för människohandel
            till största delen skickas till Sverige med färjor från baltiska
            länderna. De rederier som trafikerar Östersjön är således viktiga
            aktörer att få med sig i arbetet mot människohandel.
          </note>
          <note>
            Samarbetet mellan organisationen Ecpat och ett svenskt rederi
            är ett gott exempel på hur det kan se ut. Personal har utbildats.
            Man har tagit fram informationsmaterial för passagerare, så att
            de kan upptäcka eventuell trafficking på båtarna.
          </note>
          <note>
            Det här är dock åtgärder som rederierna från de övriga länderna
            runt Östersjön inte har visat något intresse för. Min fråga till
            EU-minister Birgitta Ohlsson är: På vilket sätt kan EU-ministern
            påverka sina baltiska kolleger, så att de kan få sina rederier
            att frivilligt involveras i arbetet mot människohandel?
          </note>
          <note type="speaker">
            Anf. 39 Statsrådet BIRGITTA OHLSSON (fp):
          </note>
          <note>
            Fru talman! Lena Asplund tar upp en oerhört angelägen fråga.
            Den här frågan, som rör sexslaveri med barn, är inte en fråga
            som bara är en europeisk angelägenhet, utan det är en global angelägenhet.
          </note>
          <note>
            Den privata näringen har försökt att lyfta frågan exempelvis
            inom turismindustrin, inom flygindustrin och inom färjeindustrin,
            som du lyfter upp.
          </note>
          <note>
            Det som ligger mycket nära mig just nu är att jobba med EU:s
            Östersjöstrategi. Att bekämpa den gränsöverskridande brottsligheten
            är där väldigt centralt. Det är en av de faktorer som ligger i
            centrum. Där kommer jag tillsammans med justitieminister Beatrice
            Ask att försöka lyfta upp just sexslaveri, trafficking, människohandel
            med flickor, pojkar, kvinnor, barn och vuxna män. Det är viktigt.
          </note>
          <note>
            Jag tror att den här typen av initiativ där det privata näringslivet
            kan inspirera och jobba tillsammans med en organisation som Ecpat
            kan vara bra, men jag tror också att vi måste gå vidare lagstiftningsmässigt
            och framför allt ha ett mer effektivt polissamarbete.
          </note>
          <note type="speaker">
            Anf. 40 LENA ASPLUND (m):
          </note>
          <note>
            Fru talman! Tack så mycket för svaret, statsrådet! Det var ungefär
            vad jag förväntade mig. Men jag hoppas också att man kan få med
            rederierna på frivillig väg. Det är ju alltid bättre när det kommer
            frivilligt och kommer underifrån än när man sätter in lagstiftning
            ovanifrån.
          </note>
          <note>
            Man kan få ut foldrar till passagerare. Man har foldrar i biljettkassor
            och sådant för att verkligen visa på problemet. Då kan även vi
            vanliga människor som åker med färjorna uppmärksammas på problemet,
            så att det inte bara ligger på polisnivå och på juridisk nivå.
          </note>
          <note>
            Jag får tacka för detta så länge.
          </note>
          <note type="speaker">
            Anf. 41 Statsrådet BIRGITTA OHLSSON (fp):
          </note>
          <note>
            Fru talman! Det är viktigt att Lena Asplund just lyfte upp den
            här aspekten, vad det privata näringslivet kan göra. Jag kan också
            glädja dig med att jag inom de närmaste två veckorna kommer att
            besöka Estland, Lettland, Litauen och Polen. Där kommer det att
            vara en diskussion om bland annat de privata initiativen men framför
            allt om hur Europol kan jobba.
          </note>
          <note>
            Vi har också via Östersjösamarbetet Task Force on Organised Crime
            in the Baltic Sea Region en annan möjlighet att lyfta upp det
            här.
          </note>
          <note>
            Även om privata initiativ och företag kan vara av stort intresse
            är det viktigt att också politiker sätter ned foten. Det är fullkomligt
            oacceptabelt att barn säljs som sexslavar år 2010.
          </note>
          <note>
            Vattenfalls kärnkraftverk i Tyskland
          </note>
          <note type="speaker">
            Anf. 42 PER BOLUND (mp):
          </note>
          <note>
            Fru talman! Min fråga går till näringsminister Maud Olofsson
            och rör Vattenfalls kärnkraft i Tyskland.
          </note>
          <note>
            En utredning som vi har beställt från utredningstjänsten här
            i riksdagen har visat att Vattenfalls kärnkraftverk i Tyskland
            har gått back med ungefär 1 ½ miljard sedan de köptes. Dessutom
            är det känt sedan tidigare att det skadeståndsansvar som finns
            i Tyskland vid en eventuell kärnkraftsolycka skulle kunna kosta
            Vattenfall och svenska staten väldigt mycket pengar.
          </note>
          <note>
            Min fråga till Maud Olofsson är: Är det rimligt att svenska staten
            genom Vattenfall ska äga kärnkraftverk i Tyskland som går med
            förlust år efter år och som dessutom medför stora ekonomiska risker?
            Om inte, vad tänker näringsministern göra åt det?
          </note>
          <note type="speaker">
            Anf. 43 Näringsminister MAUD OLOFSSON (c):
          </note>
          <note>
            Fru talman! Tack, Per Bolund, för frågan! Jag tycker att det
            är en berättigad fråga. Jag tycker att det är alldeles självklart
            att kärnkraftsbolag ska ta ansvar för säkerheten. Som Per Bolund
            kanske har sett i dag har regeringen presenterat en lagrådsremiss
            som innebär att vi också här hemma ställer ökade krav på kärnkraftverken
            och nu följer Pariskonventionen med råge.
          </note>
          <note>
            När det gäller vårt innehav i Tyskland har kärnkraftverken gått
            med förlust. Det är alldeles självklart att de inte kan leverera
            ström om de inte är i gång. Vi har en dialog med Vattenfall kring
            hur de sköter sina anläggningar både i Tyskland och här hemma.
          </note>
          <note>
            Däremot måste jag säga att jag är djupt besviken över att det,
            när man köpte kärnkraftsverken i Tyskland, inte gjordes någon
            analys av den lagstiftning som fanns. Detta skedde innan jag blev
            energiminister. Det var under ledning av Björn Rosengren. Jag
            tycker att det hade varit berättigat att göra den analysen. Det
            hade nämligen kunnat ställa det här i en ny dager.
          </note>
          <note>
            Nu har vi gett bolaget i uppdrag att komma tillbaka till regeringen
            med förslag i fråga om hur de ser på den här frågan och hur vi
            ska agera framöver.
          </note>
          <note type="speaker">
            Anf. 44 PER BOLUND (mp):
          </note>
          <note>
            Fru talman! Som statsråd har man möjlighet att antingen älta
            historiska beslut eller ta tjuren vid hornen och faktiskt göra
            någonting åt de problem som uppstår. Jag tror att historiens dom
            kommer att vara hård över de statsråd som fortsätter att älta
            historiska beslut och inte tar tag i situationen.
          </note>
          <note>
            Vi kan konstatera att vi uppenbarligen är överens om att det
            hade varit en bättre affär för Vattenfall att lägga ned de här
            kärnkraftverken redan när man köpte dem än att driva dem vidare
            år efter år med förlust.
          </note>
          <note>
            Frågan kvarstår om Maud Olofsson, vilket det låter som, bara
            kommer att avvakta vad Vattenfall vill göra. Har näringsministern
            ingen vilja, inriktning eller ambition i den här frågan? I min
            värld är det regeringen som ska styra Vattenfall och inte tvärtom.
          </note>
          <note>
            Min fråga kvarstår: Vad vill egentligen näringsministern göra
            med Vattenfalls kärnkraft i Tyskland?
          </note>
          <note type="speaker">
            Anf. 45 Näringsminister MAUD OLOFSSON (c):
          </note>
          <note>
            Fru talman! Jag har förståelse för om Per Bolund inte vill analysera
            historien, för det var ju under den tid som Per Bolund och hans
            parti hade möjlighet att påverka detta som det inte hände någonting.
          </note>
          <note>
            Nu har vi sagt till Vattenfall att de måste analysera situationen.
            Vad innebär det fulla ansvarsgenombrottet i Tyskland? Vad innebär
            det att dessa kärnkraftverk står stilla? Vilka förslag finns?
            Detta är nämligen bolagets ansvar.
          </note>
          <note>
            Vi har tagit konsekvenserna här hemma genom att i dag föreslå
            en lagrådsremiss kring ett ökat ansvar. Vi är konsekventa i det
            sammanhanget, men det är bolagets sak att komma tillbaka till
            oss och lägga fram förslag på åtgärder för att nu minska skadan
            och se till att Vattenfall också i framtiden är ett bra kraftbolag.
            Det är bolagets ansvar att komma med dessa förslag, och jag ska
            ta ställning till dem.
          </note>
          <note>
            Gemensam abortlagstiftning i EU
          </note>
          <note type="speaker">
            Anf. 46 AGNETA BERLINER (fp):
          </note>
          <note>
            Fru talman! Jag vill ställa en fråga till EU-minister Birgitta
            Ohlsson.
          </note>
          <note>
            Även jag är mycket oroad över den människohandel som förekommer
            i Europa. Att det fortfarande finns en så omfattande människohandel
            år 2010 är för mig egentligen helt ofattbart. Ibland tycker jag
            nästan att det känns som att vi har fler torskar på gatorna i
            städerna runt Östersjön än vi har i själva Östersjön.
          </note>
          <note>
            Från början hade jag tänkt fråga just hur ministern tänkte arbeta
            med de här frågorna inom ramen för Östersjöstrategin, men nu tyckte
            jag att vi fick ett så uttömmande svar när ministern svarade Lena
            Asplund, så jag ställer en annan fråga som handlar om värderingar
            i stället.
          </note>
          <note>
            Ministern har tidigare profilerat sig i frågor som gäller fri
            abort. Därför undrar jag nu: Anser ministern att vi inom EU ska
            ha en gemensam abortlagstiftning?
          </note>
          <note type="speaker">
            Anf. 47 Statsrådet BIRGITTA OHLSSON (fp):
          </note>
          <note>
            Fru talman! Jag fortsätter inledningsvis lite med frågor som
            rör sexslaveri och trafficking.
          </note>
          <note>
            Att bekämpa efterfrågan är avgörande om vi ska kunna bekämpa
            barnprostitution, människohandel och sexslaveri. Jag tror att
            även om inte fler länder vill införa den svenska sexköpslagen
            kan den vara en bra inspiration. Vi jobbar därför mycket med att
            informera om den och om att den har en positiv effekt när det
            gäller att bekämpa prostitution, sexslaveri och människohandel.
          </note>
          <note>
            När det gäller abortlagstiftning tycker jag att alla kvinnor
            ska ha rätt till fria, lagliga och säkra aborter. Det innebär
            inte att vi ska ha en gemensam abortlagstiftning i Europa. Det
            är egentligen ingen som kräver det i dag. Jag tror inte att något
            parti i Sveriges riksdag kräver det, och det gör inte heller RFSU
            eller andra organisationer.
          </note>
          <note>
            Däremot är det oerhört viktigt att de kvinnor som bor i exempelvis
            Polen, Irland och Malta känner ett starkt moraliskt stöd i att
            kunna kämpa för sina rättigheter på denna front. Detta arbete
            avser jag att fortsätta med. Jag har redan planerat in besök den
            närmaste tiden på organisationer för att träffa läkare som bland
            annat upplyser om fria, lagliga och säkra aborter, exempelvis
            i länder som Polen.
          </note>
          <note type="speaker">
            Anf. 48 AGNETA BERLINER (fp):
          </note>
          <note>
            Fru talman! Tack, jag är nöjd med svaret.
          </note>
          <note>
            Hushållsnära tjänster
          </note>
          <note type="speaker">
            Anf. 49 SOFIA LARSEN (c):
          </note>
          <note>
            Fru talman! Jag vill ställa en fråga till näringsministern Maud
            Olofsson.
          </note>
          <note>
            Hushållsnära tjänster har ju blivit en ren succé. Vi kan se att
            väldigt många entreprenörer och företag har kommit i gång. Väldigt
            många jobb har skapats. Det senaste året har de hushållsnära tjänsterna
            faktiskt fördubblats, och det är inte så konstigt. Äldre människor
            får möjlighet till service på ett sätt man inte har haft råd och
            möjlighet till tidigare, men framför allt är det barnfamiljer
            som kan klara vardagspusslet på ett helt annat sätt.
          </note>
          <note>
            Jag skulle vilja fråga näringsministern om hon ser några sätt
            att kunna gå vidare och utvidga de hushållsnära tjänsterna så
            att fler får möjlighet att ta del av dem.
          </note>
          <note type="speaker">
            Anf. 50 Näringsminister MAUD OLOFSSON (c):
          </note>
          <note>
            Fru talman! Tack för frågan, Sofia Larsen! Låt mig först säga
            att jag håller med om det Sofia Larsen säger: Det är väldigt många
            som uppskattar de här tjänsterna. Det har gjorts en opinionsundersökning
            som visar att efter 2 ½ år tycker 60 procent av svenska folket
            att det här är en bra reform. Enligt Almega har det skapats ungefär
            9 000 nya jobb, och nio av tio anställda kommer från arbetslöshet.
            Det är alltså en väldigt viktig åtgärd för att minska arbetslösheten.
          </note>
          <note>
            Det är också väldigt många som får en social trygghet i och med
            att de här tjänsterna professionaliseras, vilket inte var fallet
            förut. Denna reform har alltså många goda saker med sig.
          </note>
          <note>
            Jag tror att man kan diskutera att vidga den. Vi har inte tagit
            ställning till detta i regeringen, men jag tycker att man mycket
            väl kan gå vidare och se IT-tjänster och andra tjänster som en
            del av hushållsnära tjänster. Jag tror att det är många som önskar
            hjälp med datorer, tv-apparater och allt möjligt.
          </note>
          <note>
            Jag tror att den privata tjänstesektorn rent allmänt behöver
            öka i Sverige, dels därför att många av oss jobbar heltid, dels
            för att det är en tjänstesektor som kan ge många nya jobb.
          </note>
          <note type="speaker">
            Anf. 51 SOFIA LARSEN (c):
          </note>
          <note>
            Fru talman! Det är väldigt viktigt, och jag blir glad över att
            höra svaret att näringsministern ser möjligheter att utveckla
            den här sektorn.
          </note>
          <note>
            När det gäller tjänstesektorn har regeringen också tidigare varit
            inne på och försökt se till att bredda och ge möjlighet för fler
            entreprenörer och företag så att fler svarta jobb kan bli vita
            och att fler kan starta företag. Hur arbetar regeringen mer konkret
            för att kunna vidga just tjänstesektorn?
          </note>
          <note type="speaker">
            Anf. 52 Näringsminister MAUD OLOFSSON (c):
          </note>
          <note>
            Fru talman! Vi kommer att ta fram en tjänsteinnovationsstrategi.
            Vi behöver ju många nya jobb, och tjänstesektorn har faktiskt
            klarat sig bättre under lågkonjunkturen än den tillverkande industrin.
            Vi ser att sysselsättningen ligger relativt bra inom tjänstesektorn.
            Vår ambition är att öka tillskottet och utvecklingen inom denna
            sektor. Vi behöver se över skatteregler och andra regler som gör
            det möjligt att starta företag i den här branschen, och vi hade
            så sent som i går en intressant träff med många av de här tjänsteföretagen.
          </note>
          <note>
            Här finns mycket spännande att göra. Vi måste förstå att det
            är en växande marknad, och då måste också vårt regelverk på skattesidan
            och annan lagstiftning anpassas efter tjänstesektorn. Här finns
            gigantiska möjligheter, inte minst bland ungdomsgenerationen.
            De har ett helt annat tänkande när det gäller tjänsteinnovation
            jämfört med min generation, och det ska vi uppmuntra.
          </note>
          <note>
            Svensk försäljning av övervakningsutrustning till Libyen
          </note>
          <note type="speaker">
            Anf. 53 EVA-LENA JANSSON (s):
          </note>
          <note>
            Fru talman! Min fråga går till Tobias Billström. Jag såg att
            Sven Otto Littorin reste sig, men det tror jag är en ren reflex
            från hans sida.
          </note>
          <note>
            Det har uppdagats i tv-programmet Korrespondenterna att den svenska
            regeringen har medverkat till att försöka sälja övervakningsutrustning
            i Libyen.
          </note>
          <note>
            Min fråga är ganska kort och ganska enkel: Anser Tobias Billström
            att det är förenligt med svensk flyktingpolitik att regeringen
            aktivt medverkar till att främmande stat ska få tillgång till
            övervakningsutrustning för att stoppa flyktingar från att ta sig
            till EU?
          </note>
          <note type="speaker">
            Anf. 54 Statsrådet TOBIAS BILLSTRÖM (m):
          </note>
          <note>
            Fru talman! Först och främst blev det aldrig någon affär, och
            det är naturligtvis viktigt att komma ihåg i sammanhanget.
          </note>
          <note>
            Det andra, och det tycker jag är den viktigaste aspekten på den
            här frågan, är att varje land naturligtvis har rätt att övervaka
            sina gränser. Det gäller även länder vars åsikter vi kanske inte
            alltid delar eller vars styrelseskick vi har synpunkter på. Det
            är också viktigt att komma ihåg i det här sammanhanget.
          </note>
          <note>
            Slutligen: Eva-Lena Jansson talar om flyktingar. Men de människor
            som kommer över Medelhavet till Europeiska unionen är i huvudsak
            inte flyktingar eller asylsökande. Detta kan jag försäkra efter
            att ha haft många samtal med UNHCR och andra organisationer. Det
            är människor som är arbetskraftsmigranter, och det är kanske dags
            att vi börjar diskutera vilka egentliga åtgärder som behöver sättas
            in för att lösa de problem det handlar om. Det är, och där kan
            vi möjligen vara överens, inte bara gränsövervakningsutrustning
            utan också idéer om hur vi ska skapa legala möjligheter för arbetskraftsinvandring
            till Europeiska unionen. Det är en fråga där frågeställarens eget
            parti inte precis är särskilt aktivt.
          </note>
          <note type="speaker">
            Anf. 55 EVA-LENA JANSSON (s):
          </note>
          <note>
            Fru talman! FN:s mänskliga rättigheter säkerställer att människor
            har rätt att lämna sina egna länder och söka asyl. Det Tobias
            Billström nu inte vill svara på är alltså om regeringens flyktingpolitik
            ska medverka till att man övervakar människor som vill lämna ett
            land och därmed också nekas möjligheten att söka asyl till exempel
            i EU.
          </note>
          <note>
            Eftersom regeringen aktivt medverkade i den här frågan kan jag
            inte uppfatta Tobias Billströms svar på något annat sätt än att
            det här är en del av regeringens flyktingpolitik.
          </note>
          <note type="speaker">
            Anf. 56 Statsrådet TOBIAS BILLSTRÖM (m):
          </note>
          <note>
            Fru talman! Regeringens uppfattning är att människor ska ha rätt
            att lämna in en asylansökan och få den prövad. På den punkten
            finns det inga oklarheter. Men rättigheten att få sin sak prövad
            är inte samma sak som rättigheten att få en sådan ansökan belönad
            med ett ja i alla sammanhang. Det är viktigt att komma ihåg i
            det här sammanhanget också.
          </note>
          <note>
            Jag tycker att vi har mycket att peka på från svensk sida. Vi
            har varit aktiva för att försöka skapa en europeisk politik på
            det här området som ger människor möjligheten att söka skydd,
            bland annat det vidarebosättningssystem som är resultatet av det
            svenska ordförandeskapet. Där kan vi tillsammans med flyktingkommissariatet
            bygga upp möjligheten för människor som inte själva kan lämna
            sina egna länder att få lov att komma ifråga för den så kallade
            flyktingkvoten. Jag tycker inte att vi har någonting att skämmas
            för i det avseendet.
          </note>
          <note>
            Däremot finns det ingen absolut rätt att lämna sitt eget land
            och ta sig till ett annat land bara för att man själv vill det.
            Det är en del av problemet när det gäller arbetskraftsmigrationen
            över Medelhavet som jag noterade att Eva-Lena Jansson inte alls
            berörde.
          </note>
          <note>
            Skolelevers kunskaper om medborgerliga rättigheter
          </note>
          <note type="speaker">
            Anf. 57 KARL SIGFRID (m):
          </note>
          <note>
            Fru talman! Jag vill ställa en fråga till utbildningsminister
            Jan Björklund.
          </note>
          <note>
            Den senaste veckans exempel på hur polisen har agerat mot en
            enskild fotograferande bloggare aktualiserar skolornas ansvar
            för att lära elever vilka rättigheter de har som medborgare. Var
            och en bör känna till det rättighetsskydd som lagen ger dem, att
            vi har yttrandefrihet och att denna yttrandefrihet bland annat
            ger rätten att fotografera på allmän plats även när myndighetspersoner
            hävdar motsatsen.
          </note>
          <note>
            Kunskaper om individuella rättigheter är absolut nödvändiga när
            myndighetspersoner med hot och felaktig information försöker tvinga
            dig som enskild medborgare att radera fullt lagliga videoupptagningar.
          </note>
          <note>
            Min fråga till utbildningsministern är: Hur väl utrustar den
            svenska skolan samhällsmedborgare med kunskaper om det rättighetsskydd
            de har gentemot statliga myndigheter?
          </note>
          <note type="speaker">
            Anf. 58 Utbildningsminister JAN BJÖRKLUND (fp):
          </note>
          <note>
            Fru talman! Jag förstår att Karl Sigfrid gärna vill ha en diskussion
            om den här konkreta händelsen. Jag tror att jag får välja att
            hantera det genom att mer generellt besvara frågan. Som utbildningsminister
            har jag ingen uppfattning om just den händelsen som numera är
            rätt omskriven.
          </note>
          <note>
            Skolans ansvar är naturligtvis, och det är det som framgår av
            läroplaner och kursplaner, att ge eleverna grunderna i vårt samhällsskick.
            Dit hör frågor om mänskliga fri- och rättigheter och individens
            fri- och rättigheter.
          </note>
          <note>
            Sedan tror jag att riksdagen är väl medveten om att skolan inte
            alltid når alla sina mål. Det är en av orsakerna till att vi lägger
            om den svenska utbildningspolitiken så att den ska bli bättre.
          </note>
          <note>
            Man ska väl vara realistisk och också säga att hur väl skolan
            än utbildar alla sina elever kommer det att finnas problem i samhället.
            Att tro att man kan lösa alla samhällsproblem med ytterligare
            en åtgärd i skolan är nog inte riktigt realistiskt. Men vi håller
            just på att se över läroplaner och kursplaner för hela utbildningsväsendet,
            och frågan om demokrati och mänskliga fri- och rättigheter är
            viktiga i skolan.
          </note>
          <note type="speaker">
            Anf. 59 KARL SIGFRID (m):
          </note>
          <note>
            Fru talman! Tack för svaret, utbildningsministern! Jag väntade
            mig naturligtvis inte något specifikt resonemang om just den här
            händelsen. Att personer som företräder myndigheter missbrukar
            sin ställning är något som händer med jämna mellanrum och som
            alltid kommer att hända i någon utsträckning. Tidningen Journalisten
            räknade nyligen upp ett stort antal tillfällen då det har hänt
            i nutid. Det är viktigt att inte underskatta de problem som det
            innebär för en enskild. För att man ska kunna hävda sina rättigheter
            räcker det ju inte att de finns utan man måste också känna till
            dem.
          </note>
          <note>
            Jag är väldigt nöjd med det svar som utbildningsministern ger
            om den översyn som sker.
          </note>
          <note>
            EU:s datalagringsdirektiv
          </note>
          <note type="speaker">
            Anf. 60 ULF HOLM (mp):
          </note>
          <note>
            Fru talman! Jag vill ställa min fråga till den nya EU-ministern,
            Birgitta Ohlsson, som jag välkomnar till uppdraget. Det är den
            första frågestunden också, tror jag.
          </note>
          <note>
            Min fråga gäller en dom som EU-domstolen avgav den 4 februari
            där Sverige fälldes därför att vi inte hade implementerat EU:s
            datalagringsdirektiv. Jag beklagar kanske inte så mycket att detta
            inte införts, men jag skulle vilja veta om ministern har tänkt
            lyfta upp frågan i EU eller om regeringen vill sitta och hålla
            tummarna.
          </note>
          <note>
            Jag anser att Sverige har en chans att lyfta upp den här frågan
            på EU-nivå, inte minst därför att vi har en ny EU-kommission som
            kan se annorlunda på saken med en ny ansvarig EU-kommissionär
            som är välkänd här i Sverige och som är Birgitta Ohlssons företrädare.
            Jag vill fråga hur Birgitta Ohlsson tänker lyfta fram frågan om
            EU:s datalagringsdirektiv i EU.
          </note>
          <note type="speaker">
            Anf. 61 Statsrådet BIRGITTA OHLSSON (fp):
          </note>
          <note>
            Fru talman! Frågan om EU:s datalagringsdirektiv har väldigt många
            dimensioner. Det handlar om den personliga integriteten kontra
            brottsbekämpningen. Därför har regeringen valt att se frågan ur
            ett bredare perspektiv. Just nu inväntar man Polismetodutredningen
            för att se hur dess resultat kan kopplas till det hela.
          </note>
          <note>
            Sedan får vi också komma ihåg att datalagringsdirektivet är en
            EU-rättslig reglering som Sverige som medlemsstat är skyldig att
            genomföra. Beatrice Ask, vår justitieminister, har vägt in den
            personliga integriteten, och nu får vi helt enkelt invänta vad
            som kommer att hända.
          </note>
          <note>
            Denna fråga kommer säkerligen också att lyftas fram av kommissionär
            Cecilia Malmström, men huvudansvaret vad gäller förhandlingarna
            ligger på Beatrice Ask som justitieminister. Jag kommer att följa
            frågan nära. Jag har inte minst följt voteringen i Europaparlamentet
            som skedde förra torsdagen. Frågan kommer att komma upp från kommissionären
            igen inom fem sex veckor, under tidig vår.
          </note>
          <note type="speaker">
            Anf. 62 ULF HOLM (mp):
          </note>
          <note>
            Fru talman! Tack så mycket för svaret, statsrådet! Jag tycker
            dock inte att det är tillräckligt att man ska invänta en annan
            utredning. Att invänta är ju kommissionens eventuella agerande
            om några veckor och EU-kommissionens egna utvärderingar som de
            har lovat till den 15 september. Jag ser chansen nu för olika
            medlemsstater. Vi vet att frågan inte bara är föremål för behandling
            här i Sverige utan också i Rumänien, Tyskland och Österrike. Då
            skulle vi faktiskt tillsammans med de andra länderna kunna lyfta
            fram frågan.
          </note>
          <note>
            Min erfarenhet är att EU-kommissionen är väldigt lyhörd för frågor
            som man tar upp på ministerrådsmöten för att belysa på andra sätt.
            Det är det jag menar att regeringen borde överväga att göra så
            snart som möjligt. Jag hoppas att regeringen kan ta det initiativet
            så fort som möjligt.
          </note>
          <note type="speaker">
            Anf. 63 Statsrådet BIRGITTA OHLSSON (fp):
          </note>
          <note>
            Fru talman! Som Ulf Holm nämner är det flera länder som befinner
            sig i en liknande situation. Frågan kommer att komma tillbaka.
            Jag tror att förlängningen som skedde genom att förslaget blev
            nedvoterat i Europaparlamentet förra torsdagen leder till att
            integritetsaspekterna kommer att ventileras ännu en gång. Flera
            parlamentariker och ministrar kommer att kunna diskutera frågan
            på en kontinuerlig basis.
          </note>
          <note>
            Men det är också viktigt att betona att datalagringsdirektivet
            i sig är en EU-rättslig reglering som Sverige som medlemsstat
            är skyldigt att implementera. Kan integriteten stärkas på olika
            sätt tror jag att vi alla kan applådera åt det.
          </note>
          <note>
            De utförsäkrades ekonomiska situation
          </note>
          <note>
            Anf. 64 HELENE PETERSSON i Stockaryd (s):
          </note>
          <note>
            Fru talman! Jag vill ställa min fråga till arbetsmarknadsminister
            Sven Otto Littorin.
          </note>
          <note>
            I morse kunde vi höra att de utförsäkrade förlorar mycket pengar
            när de förs över från sjukförsäkring till Arbetsförmedlingen.
            Hela 73 procent, alltså 8 300 personer, har fått lägre ersättning
            än de hade som sjukskrivna, precis tvärtemot det arbetsmarknadsministern
            sade i december. Då var det tvärtom så att de flesta skulle få
            höjd ersättning.
          </note>
          <note>
            Inte nog med att det har ifrågasatts om de har varit sjuka, nu
            ska de också behöva oroa sig för sin ekonomi. Min fråga är: Vad
            är det för besked arbetsmarknadsministern har att ge till dem
            som har fått en betydligt lägre ersättning?
          </note>
          <note type="speaker">
            Anf. 65 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det var en bra fråga. Det går inte att dra några
            ordentliga slutsatser av de siffror vi hörde på Ekot i morse,
            eftersom de för det första är preliminära, för det andra är ofullständiga
            och för det tredje inte är verifierade.
          </note>
          <note>
            Försäkringskassan har i sin analys, åtminstone vad vi kan förstå
            av de väldigt rudimentära siffror som har sipprat ut därifrån,
            för det första inte tagit hänsyn till att en tredjedel av dem
            som har omförsäkrats faktiskt arbetar deltid. I stället förefaller
            de, såvitt vi nu kan förstå, ha utgått från en antagen heltidsersättning
            i sjukpenningen i december och jämfört med den faktiska utbetalningen
            i januari som då kan vara på deltid.
          </note>
          <note>
            För det andra vet vi att en andel av dem som nu uppbär arbetslöshetsersättning
            väntar på beslut om den inkomstrelaterade a-kassan men inte har
            fått den, utan de har fått grundersättningen. Därför går det inte
            heller att jämföra på det sätt som man gjorde i morse.
          </note>
          <note>
            För det tredje har vi naturligtvis ett problem som ligger i att
            sjukförsäkringen och sjukpenningen baseras på kalenderdagar medan
            a-kassan baseras på ersättningsdagar. Det är inte ett okänt problem.
          </note>
          <note>
            Vår bedömning är fortsatt att en majoritet av dem som går från
            sjukpenning till arbetslöshetsförsäkring inte kommer att få en
            lägre ersättning än tidigare. Det är alldeles för tidigt att dra
            den typen av slutsatser som man gjorde i morse.
          </note>
          <note>
            Anf. 66 HELENE PETERSSON i Stockaryd (s):
          </note>
          <note>
            Fru talman! Det nämndes också att det var preliminära siffror.
          </note>
          <note>
            Det finns ändå två faktorer som jag tycker att arbetsmarknadsministern
            inte har tagit med alls. Det är taket på 680 kronor per dag. Det
            är väldigt många som slår i det taket. Det är en fråga som vi
            har lyft fram. Vi tycker att man måste se över det här. Det har
            vi uppfattat att denna regering inte har haft det minsta intresse
            av. Tvärtom har man sänkt taket.
          </note>
          <note>
            En faktor är också de som aldrig har kommit in på arbetsmarknaden
            och som i dag har en väldigt låg ersättning på 223 kronor. Dem
            nämner arbetsmarknadsministern inte över huvud taget utan säger
            tvärtom i december: Skynda er och skriv in er i a-kassa! Då är
            frågan: Är det med en sådan jobbpolitik som ni ska lösa problemen
            på framtidens arbetsmarknad eller för dem som har blivit utförsäkrade?
          </note>
          <note type="speaker">
            Anf. 67 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det första jag vill säga är att om man uppfyller
            arbetsvillkoret har man naturligtvis rätt att söka medlemskap
            också under det här året och på tre månader få den inkomstrelaterade
            ersättningen. Det andra jag vill säga är att vi naturligtvis ser
            till att alla som har varit borta från arbetsmarknaden länge behandlas
            på samma sätt. Det är inte så att den här gruppen får sämre ersättning
            än de långtidsarbetslösa som har varit borta från arbetsmarknaden
            under samma period.
          </note>
          <note>
            I december sade vi att det naturligtvis finns två grupper som
            riskerar ett större problem, nämligen de som ligger över taket.
            Då får man fundera över om man vill höja taket, som oppositionen
            vill. Då blir man också svaret skyldig på vilket sätt och varifrån
            man ska ta de 14 miljarder som det totalt sett kostar att göra
            de förändringar som oppositionen vill.
          </note>
          <note>
            Den enskilde personen som är orolig ska naturligtvis a) gå med
            i a-kassan, b) söka kontakt med arbetsförmedling, a-kassa eller
            försäkringskassa för att skyndsamt få reda på sin egen omständighet.
            Det är det absolut viktigaste.
          </note>
          <note>
            Västsahara
          </note>
          <note type="speaker">
            Anf. 68 MAGDALENA STREIJFFERT (s):
          </note>
          <note>
            Fru talman! Jag vill först gratulera Birgitta Ohlsson till hennes
            ministerpost. Jag har svårt att tänka mig en bättre borgerlig
            företrädare på den posten.
          </note>
          <note>
            En fråga som EU-ministern länge har engagerat sig i gäller Västsahara.
            Det är ett land som har varit ockuperat av Marocko i 35 år och
            som på fredlig väg kämpar för sin rätt att bestämma över sin framtid
            i en folkomröstning. Västsaharier lever på ockuperad mark under
            hårt förtryck av den marockanska polisens säkerhetstjänst. De
            västsaharier som lever i flyktingläger i Algeriet lever under
            mycket svåra förhållanden.
          </note>
          <note>
            Det är nu glädjande att vi har en EU-minister som flera gånger
            med tydlighet har uttalat kritik mot Marockos ockupation och visat
            ett tydligt stöd för Västsaharas befolkning och för deras rätt
            till sitt land.
          </note>
          <note>
            Hur tänker EU-ministern verka för att EU ska erkänna Västsahara
            som ett självständigt land? Hur tänker ministern verka för att
            EU:s fiskeavtal med Marocko rivs upp?
          </note>
          <note type="speaker">
            Anf. 69 Statsrådet BIRGITTA OHLSSON (fp):
          </note>
          <note>
            Fru talman! Magdalena Streijffert lyfter upp en oerhört viktig
            politisk fråga.
          </note>
          <note>
            Det västsahariska folket har levt under marockansk ockupation
            sedan samma år jag föddes, 1975. Jag tror att vi alla berörs av
            det humanitära lidande som är oerhört starkt i flyktinglägren.
            Sverige har genom åren varit en av de starkaste biståndsgivarna
            till regionen och varit tydligt med att fördöma de brott mot mänskliga
            fri- och rättigheter som Marocko begår kontinuerligt.
          </note>
          <note>
            Det är oerhört viktigt att diskussionen i framför allt Förenta
            nationerna kommer i gång. Det handlar om att det västsahariska
            folket har rätt till en folkomröstning, att självt bestämma sin
            egen framtid. Det är inte helt okänt att mitt eget parti, Folkpartiet,
            har varit ett av de första partierna i denna riksdag som tycker
            att Västsahara ska bli en självständig nation.
          </note>
          <note>
            Just nu är frågan inte aktuell att Sverige ska gå före och ge
            ett erkännande, men däremot är det viktigt att hitta allianser
            inom Europeiska unionen som har en mer vänlig syn på utvecklingen
            i regionen.
          </note>
          <note type="speaker">
            Anf. 70 MAGDALENA STREIJFFERT (s):
          </note>
          <note>
            Fru talman! Tack för svaret, statsrådet! Jag tror att vi kommer
            att fortsätta med tanke på svaret på den fråga jag ställde.
          </note>
          <note>
            Vi i den rödgröna oppositionen presenterade i går vår gemensamma
            utrikespolitik. Där kom vi överens om att vi vill att Sverige
            ska erkänna Västsahara. Jag hoppas att Birgitta Ohlsson också
            kan komma överens med sina partier i alliansen om precis samma
            sak. Det är viktigt att man inom Europeiska unionen tar ett ansvar
            och ser till att stödja det folk som på fredlig väg försöker kämpa
            för sin rätt till en folkomröstning.
          </note>
          <note>
            Jag hoppas att Birgitta Ohlsson mer kan berätta hur hon kommer
            att verka för att fiskeavtalet med Marocko ska rivas upp. Det
            finns också ett generöst handelsavtal med Marocko. Det är viktigt
            att i de samtalen påpeka de brott mot mänskliga rättigheter som
            Marocko har begått.
          </note>
          <note type="speaker">
            Anf. 71 Statsrådet BIRGITTA OHLSSON (fp):
          </note>
          <note>
            Fru talman! Som Magdalena Streijffert lyfter upp är det viktigt
            att diskussionen fortsätter.
          </note>
          <note>
            Europeiska unionen är i dag splittrad vad gäller Västsahara.
            Olika länder har olika utgångspunkter i frågan. Det viktigaste
            är att EU framför allt kan lyfta upp frågan på FN-nivå. Sedan
            James Baker utredde frågan har det varit en liten omfattning på
            diskussionerna inom Förenta nationerna. Där måste vi med hjälp
            av nya sändebud se till att frågan kommer upp på agendan.
          </note>
          <note>
            Vad gäller Europeiska unionens fiskeavtal är vi nog många som
            har oerhört starka synpunkter på att det inte är ett rättvist
            avtal. Befolkningen i Västsahara får inte ta del av detta. Det
            är en geopolitisk konflikt med många dimensioner där energipolitik
            och fiskeriavtal och annat spelar in. Jag ska på bästa sätt försöka
            lyfta upp detta.
          </note>
          <note>
            De utförsäkrades situation
          </note>
          <note type="speaker">
            Anf. 72 VERONICA PALM (s):
          </note>
          <note>
            Fru talman! Jag vill ställa en fråga till arbetsmarknadsminister
            Sven Otto Littorin. Jag vill fortsätta med frågan om de utförsäkrade
            sjuka människorna som inte har återfått sin arbetsförmåga, som
            genom regelförändringar ändå tvingas ut ur sjukförsäkringen till
            arbetslöshet, till arbetslöshetsförsäkringen och vidare till Arbetsförmedlingen.
          </note>
          <note>
            Statistiken som vi i dag har fått ta del av från Försäkringskassan
            är preliminär. Det måste den vara så tidigt. Det gör mig orolig
            när arbetsmarknadsministern raljerar över en statlig myndighets
            statistik. Jag vet och det har jag ägnat min tid åt de senaste
            två åren att det har varit mycket kaosartat i Försäkringskassan.
            Jag är orolig över att det också går ut över Arbetsförmedlingen,
            det vill säga att kaoset följer med de utförsäkrade.
          </note>
          <note>
            Vad skulle arbetsmarknadsministern vilja säga till de sjuka människor
            som vid månadsskiftet januari/februari fick en kraftigt lägre
            ersättning trots att ministern hade förespeglat en högre ersättning?
          </note>
          <note type="speaker">
            Anf. 73 Arbetsmarknadsminister SVEN OTTO LITTORIN (m):
          </note>
          <note>
            Fru talman! Jag raljerar inte alls, men jag läser Försäkringskassans
            hemsida, som kanske Veronica Palm också skulle kunna göra någon
            gång. Försäkringskassan konstaterar själv att det inte går att
            dra några som helst slutsatser av den information som Ekot framförde
            i morse. Det är en utgångspunkt.
          </note>
          <note>
            Är man sjuk har man rätt till sjukpenning. Den diskussionen vet
            jag att Veronica Palm och socialförsäkringsministern har haft
            flera gånger.
          </note>
          <note>
            Äntligen har vi en regering som bryr sig om dem som i åratal
            har lämnats på sjukförsäkringens soptipp, som aldrig någonsin
            under den långa period de har varit sjukskrivna fått frågorna:
            Vad kan vi göra för dig? Vad kan vi göra för att du ska ha möjlighet
            att ta dig tillbaka till arbetsmarknaden? Nu får de äntligen en
            introduktion, en arbetslivsinriktad rehabilitering och en bedömning
            av hur de så snabbt som möjligt ska komma tillbaka till arbetsmarknaden.
          </note>
          <note>
            Som jag sade i december, och som jag åter bekräftar i dag, är
            vår bedömning fortsatt att en majoritet av dem som går från sjukpenning
            till arbetslöshetsförsäkring och blir omförsäkrade inte får en
            lägre ersättning än tidigare. Man kan inte dra den typen av slutsats
            baserad på de felaktiga siffror vi såg i morse.
          </note>
          <note type="speaker">
            Anf. 74 VERONICA PALM (s):
          </note>
          <note>
            Fru talman! Jag upprepar så att det inte ska vara några tveksamheter:
            Jag vill att den som är sjuk och inte kan arbeta ska finnas i
            sjukförsäkringen. Jag vill inte diskutera nivåer i ersättningen,
            men det gör mig orolig när ministern så hårt kan gå ut och säga
            att ersättningen ska bli på ett visst sätt till människor som
            är sköra, till människor som faktiskt kalla det vad du vill utförsäkras
            ur sjukförsäkringen utan att ha återfått arbetsförmågan.
          </note>
          <note>
            Det finns ett alternativ. Det är här som väljarna har ett val.
            Antingen tycker man och tror som regeringen, det vill säga att
            människor blir friskare för att de blir fattigare, eller så tror
            man, likt den rödgröna överenskommelsen om en ny sjukförsäkring,
            att det behövs aktivt stöd och rehabilitering för att den som
            är sjuk ska få koncentrera sig på att bli frisk utan att behöva
            oroa sig för att betala räkningarna i slutet av månaden.
          </note>
          <note>
            Jag vill ställa frågan igen till arbetsmarknadsministern: Vad
            vill du säga till de människor som nästa vecka ska betala sina
            räkningar, som nästa vecka ska få ut en aktivitetsersättning som
            fortfarande är låg?
          </note>
          <note type="speaker">
            Anf. 75 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det första man kan konstatera är att alternativet
            till den här regeringen är en rödgrön utredningsregering som kommer
            att tillbringa de nästa fyra åren om ni mot förmodan skulle vinna
            i höst med att utreda, utreda och utreda och införa den andra
            stupstocken, 58-årsstupstocken, i förtidspensioneringen.
          </note>
          <note>
            Beskedet är tydligt: Den som är sjuk har rätt till sjupenning.
            Den som har arbetsförmåga kvar ska få hjälp från Arbetsförmedlingen
            att få en bedömning, få en arbetslivsrehabilitering och få den
            hjälp som Arbetsförmedlingen kan ge för att komma tillbaka till
            arbetsmarknaden. Mitt besked är återigen, som jag sade i december
            och som jag upprepar i dag, att vår bedömning är att en majoritet
            av dem som lämnar sjukpenningen och kommer in i arbetslöshetsförsäkringen
            kommer att få mer över än de hade tidigare. Jag kan naturligtvis
            inte garantera att alla får det, för de här två systemen är inte
            samkörda. Därför ser jag också fram emot den parlamentariska socialförsäkringsutredning
            som jag hoppas kommer i gång snart, så att vi kan få system som
            är sammanhållna på ett sätt som de inte är i dag.
          </note>
          <note>
            Riskkapitalavdrag för företagare
          </note>
          <note type="speaker">
            Anf. 76 BÖRJE VESTLUND (s):
          </note>
          <note>
            Fru talman! Jag skulle vilja ställa en fråga till näringsminister
            Maud Olofsson.
          </note>
          <note>
            Hela alliansen, inte minst näringsministern, gick till val på
            att förbättra för företagarna och framför allt för småföretagarna.
            Vi kan nu konstatera med facit i hand att den politiken inte har
            varit så väldigt lyckad i alla delar. Nyföretagandet minskar för
            närvarande. Vi kan konstatera att en majoritet av företagen har
            fått ett större regelkrångel. De allra flesta småföretag har fått
            en högre arbetsgivaravgift.
          </note>
          <note>
            När vi träffar småföretagen säger man så här: Vi måste hitta
            system för att kunna finansiera våra företag så att vi kan komma
            i gång och göra någonting. Vi har därför föreslagit ett riskkapitalavdrag
            om max 100 000 kronor per person att satsa i småföretagande. Jag
            tror också att vi kommer att hitta en lösning.
          </note>
          <note>
            Jag vill ställa frågan till Maud Olofsson: Kan Maud Olofsson
            tänka sig att ställa sig bakom ett sådant förslag om ett riskkapitalavdrag
            för just småföretagare?
          </note>
          <note type="speaker">
            Anf. 77 Näringsminister MAUD OLOFSSON (c):
          </note>
          <note>
            Fru talman! Låt mig först korrigera Börje Vestlund. Nyföretagandet
            ökar. Konkurserna minskar. Regelbördan minskar. Det är rätt viktigt
            att vi utgår från fakta när vi diskuterar.
          </note>
          <note>
            Sedan jag tillträdde som näringsminister har vi genomfört 172
            åtgärder för att förbättra företagandet. Det är en åtgärd per
            vecka.
          </note>
          <note>
            Vi är naturligtvis inte färdiga vi vill göra mer. Riskkapitalavdrag
            är ett vallöfte som alliansregeringen har gett och som vi tycker
            att man ska genomföra, och vi är glada om Socialdemokraterna vill
            stödja det. Däremot måste vi hitta ett system för hur det ska
            fungera.
          </note>
          <note>
            Det är också viktigt att säga att de skattesänkningar som vi
            har gjort har ökat möjligheterna för företag att investera. En
            vanlig företagare som tjänar 17 000 kronor i månaden har fått
            en skattesänkning på 16 000 kronor per år tack vare jobbskatteavdrag
            och de skattesänkningar vi har gjort. Alla företag har fått både
            arbetsgivaravgiftssänkningar och egenavgiftssänkningar och jobbskatteavdrag,
            vilket gör att ekonomin är bättre för företagen.
          </note>
          <note>
            Sammantaget är det ett långt mycket bättre företagsklimat i dag
            än när vi tillträdde.
          </note>
          <note type="speaker">
            Anf. 78 BÖRJE VESTLUND (s):
          </note>
          <note>
            Fru talman! Om man kontrollerar det visar det sig att nyföretagandet
            inte ökar, och det har inte ökat på en tid. Det andra är att regelkrånglet
            ökar för de allra flesta företag. Däremot finns det sektorer där
            man har minskat det kraftigt, och det är framför allt inom livsmedelssektorn
            och inom miljösektorn. Men för de allra flesta företag ökar regelbördan.
          </note>
          <note>
            Jag tackar för att vi är överens om frågan så att vi kan arbeta
            för att få ett riskkapitalavdrag värt namnet. Men vi har inte
            sett så mycket av just detta hur man ska kunna få finansiering
            till sina företag. Regeringen har duttat lite här och lite där,
            men någon presentation av en reell satsning på att just få en
            bra finansiering för småföretag har vi hittills inte sett från
            regeringen.
          </note>
          <note>
            När regelbördan ökar och nyföretagandet minskar måste man, som
            sagt var, fråga sig: Var detta rätt politik?
          </note>
          <note type="speaker">
            Anf. 79 Näringsminister MAUD OLOFSSON (c):
          </note>
          <note>
            Fru talman! Jag vet inte var Börje Vestlund läser sin statistik.
            Om vi tar regelförenklingarna är det Tillväxtverket som mäter
            dem. Vi har äntligen fått en minskning av regelbördan på 4 procent.
            Vi jobbar naturligtvis med att få systemet att fungera, med regelråd,
            mätningar och annat, så att vi verkligen kan åstadkomma en reell
            minskning. Men det är Tillväxtverket som är en neutral mätare
            av regelförenklingarna.
          </note>
          <note>
            När det gäller tillgången till riskkapital är en viktig åtgärd
            som vi har vidtagit att ta bort förmögenhetsskatten. Det är en
            skatt som vänsteroppositionen tänker återinföra om man får möjlighet
            att leda landet. Att ta bort förmögenhetsskatten ökar möjligheterna
            för småföretagare att låna pengar av nära anhöriga och andra,
            som är en viktig del i detta.
          </note>
          <note>
            Den andra delen är att vi har tillfört 2 miljarder ytterligare
            till Almi för utlåning, och de säger att det är väldigt många
            företag som nu vänder sig till dem för en ökad utlåning.
          </note>
          <note>
            I slutändan hoppas vi naturligtvis att banksystemet fungerar
            på ett sådant sätt att den ordinarie finansieringsmarknaden kan
            fungera för småföretagen.
          </note>
          <note>
            172 åtgärder, en per vecka, tycker jag är rätt bra betyg.
          </note>
          <note>
            Svenska elevers kunskaper om Norden
          </note>
          <note type="speaker">
            Anf. 80 HANS WALLMARK (m):
          </note>
          <note>
            Fru talman! Jag vänder mig till Jan Björklund, som de senaste
            dagarna har tagit strid för historieämnet och kunskapen om vår
            kulturkrets gentemot Skolverket. Det är glädjande.
          </note>
          <note>
            Det finns andra områden där kunskaperna också är lite bristfälliga
            i den svenska skolan. Föreningen Norden har undersökt kunskaperna
            hos 3 100 elever i årskurs 9 via Statistiska centralbyrån, och
            det visar sig till exempel att flera tror att Alvar Aalto är en
            författare eller kompositör i stället för formgivare och arkitekt.
            23 procent av de tillfrågade tror att Åland är en region i Sverige.
            42 procent tror att Norge och Sverige var ett gemensamt land i
            350 år, medan 35 procent vet att det var ungefär 90 år.
          </note>
          <note>
            Då är min fråga till Jan Björklund innan han tar strid för historien
            och kunskapen om vår kulturkrets: Är utbildningsministern också
            beredd att slå vakt om Nordenkunskaper i kursplanerna för den
            svenska skolan?
          </note>
          <note type="speaker">
            Anf. 81 Utbildningsminister JAN BJÖRKLUND (fp):
          </note>
          <note>
            Fru talman! Man kan förlänga den listan något. Jag såg statistik
            för inte så länge sedan över dem som studerar till historielärare,
            och en förfärande stor andel placerade in Gustav Vasa på 1800-talet.
          </note>
          <note>
            Min uppfattning är att vi i Sverige har för bristfälliga kunskaper
            om vår egen historia. Allt kan inte skyllas på utbildningsväsendet,
            men i grunden är det utbildningsväsendet som har huvudansvaret
            för att det uppväxande släktet får lära sig den historiska utvecklingen
            och bakgrunden till hur det ser ut i dag.
          </note>
          <note>
            Jag tycker att det finns två viktiga skäl till att historieämnet
            behöver prioriteras upp. Det ena är att historia är en viktig
            del i allmänbildningen. Skolan ska inte bara producera arbetskraft
            av eleverna, utan man ska också få ut allmänbildade medborgare.
            Det andra är att historieämnet ger en förståelse för varför saker
            och ting är som de är i dag.
          </note>
          <note>
            Historia är det enda skolämne som nu ges utökad schematid i regeringens
            skolreformer, och det är en upprioritering.
          </note>
          <note type="speaker">
            Anf. 82 HANS WALLMARK (m):
          </note>
          <note>
            Fru talman! Jag är den förste att understryka vikten av historia
            och kunskap om historiska skeenden. Det är också viktigt att veta
            att vår historia, som ministern understryker, är en delad historia.
            Vi kan inte tänka på Sveriges historia utan Östersjöns historia.
            Vi kan inte tänka på vår historia utan att inse kopplingen till
            Finland och Norge. Jag och minister Billström representerar ju
            Skåne, och det är också helt omöjligt att se Skåne utan att få
            kopplingen till Danmark.
          </note>
          <note>
            Därför tror jag att det vore bra om vi hade insikten om vikten
            av Nordenkunskaper i den svenska skolan. Det är en viktig del
            av vår historia.
          </note>
          <note type="speaker">
            Anf. 83 Utbildningsminister JAN BJÖRKLUND (fp):
          </note>
          <note>
            Fru talman! Jag måste säga att det hörs mer på migrationsministern
            än på frågeställaren att de kommer från Skåne. Jag har exakt samma
            uppfattning som frågeställaren.
          </note>
          <note>
            När vi talar om historieämnet är det precis så: Norden är en
            central del av den svenska historien. Det gäller relationerna
            med Norge. Sverige och Finland var ett land under huvuddelen av
            den tid som Sverige har existerat. Det gäller Skåne. Det går alltså
            inte att komma ifrån det.
          </note>
          <note>
            I den uppgradering av historieämnet som nu sker är naturligtvis
            den nordiska historien och de olika relationerna mellan Sverige
            och våra nuvarande grannländer centrala.
          </note>
          <note>
            Historia är, som sagt var, det enda av alla skolämnen som nu
            ges mer schemalagd tid i de skolreformer vi nu gör. Det är mot
            den bakgrund som Hans Wallmark beskriver.
          </note>
          <note>
            Timvis mätning av elförbrukning
          </note>
          <note type="speaker">
            Anf. 84 LENNART PETTERSSON (c):
          </note>
          <note>
            Fru talman! Jag har en fråga till näringsministern om energieffektivisering.
          </note>
          <note>
            Det kalla vädret i vinter har bidragit till att pressa upp elförbrukningen,
            och det var en topp fredagen den 8 januari på ungefär 26 000 megawatt.
          </note>
          <note>
            I dag har många, kanske flertalet, av kunderna avtal med fast
            pris, och det kan då liknas vid ett genomsnittspris som innebär
            att de kortfristiga prisförändringarna inte slår igenom. Det innebär
            att elkunderna i praktiken konsumerar onödigt mycket el när det
            är högpris och kanske, om jag får uttrycka det så, onödigt lite
            el när det är lågpris. Detta skapar ingen energieffektivitet värd
            namnet.
          </note>
          <note>
            För att kunna påverka sina kostnader måste hushållen också kunna
            påverka förbrukningen.
          </note>
          <note>
            Därför är timvis mätning en möjlighet och ett naturligt steg
            framöver. Då får man bättre information och kan därigenom styra
            kostnaderna bättre.
          </note>
          <note>
            Min fråga är: Vad avser näringsministern att göra för att främja
            den utvecklingen?
          </note>
          <note type="speaker">
            Anf. 85 Näringsminister MAUD OLOFSSON (c):
          </note>
          <note>
            Fru talman! Jag tror att det är väldigt många som i vinter har
            funderat över sin energiförbrukning. Det är klart att när man
            ser priserna på spotmarknaden blir man väldigt orolig. Dock ska
            man säga att de priser som går upp enskilda timmar inte i först
            hand drabbar konsumenterna; det är ett pris på spotmarknaden.
            Men den ökade förbrukningen på grund av kallt klimat och kallt
            väder gör att elfakturorna blir mycket högre.
          </note>
          <note>
            Jag skulle önska att vi kunde gå vidare med den reform som vi
            redan har genomfört, en månadsvis mätning, och kunde övergå till
            timvis mätning. Vi har gett uppdrag till våra myndigheter att
            titta på en sådan möjlighet. Av de mätare som vi har i dag kan
            majoriteten användas för timvis mätning. Det skulle innebära att
            jag som enskild person skulle kunna vänta med att sätta på tvättmaskinen
            om jag visste att jag kunde spara. Man skulle släcka alla lampor
            som man inte behöver och stänga av standbyfunktioner och annat.
          </note>
          <note>
            Jag tror att ökad medvetenhet om förbrukningen kommer att leda
            till att man blir mer medveten om att man kan spara pengar. Det
            vill jag uppmuntra.
          </note>
          <note type="speaker">
            Anf. 86 TREDJE VICE TALMANNEN:
          </note>
          <note>
            Därmed är frågestunden avslutad, och jag vill tacka närvarande
            ministrar och statsråd för medverkan.
          </note>
          <note>
            8 § (forts. från 6 §) Hemlig teleavlyssning m.m. (forts. JuU18)
          </note>
          <note type="speaker">
            Anf. 87 OTTO VON ARNOLD (kd):
          </note>
          <note>
            Fru talman! Den som väntar på något gott kan aldrig vänta för
            länge. Det är spännande att fortsätta den här debatten, även om
            vi ser att den blir ganska decimerad. Många, speciellt från oppositionens
            sida, har lämnat debatten. Jag återkommer till detta.
          </note>
          <note>
            Vi har nu att behandla regeringens skrivelse 2009/10:66 som avser
            2008 års användning av hemlig teleavlyssning, hemlig teleövervakning
            och hemlig kameraövervakning. Det är en skrivelse som återkommer
            varje år och har gjort det ett antal år. Redan från mitten av
            1990-talet har jag lyckats hitta en.
          </note>
          <note>
            Hemliga tvångsmedel är någonting som man inom en demokrati bara
            kan utnyttja i väldigt speciella fall. De strider i princip mot
            de demokratiska fri- och rättigheterna. Men för att man ska kunna
            använda dem och för att demokratin ska kunna fungera måste det
            finnas en viss miniminivå. Det måste vara en straffpåföljd på
            minst två år och när det gäller hemlig teleavlyssning sex månader.
          </note>
          <note>
            Samtidigt ställer regeringsformen krav på när man kan använda
            dem. Det ska vara ett visst ändamål, det måste finnas ett behov
            av dem och det måste finnas en proportionalitet. För att kunna
            använda dem måste man göra en ansökan i domstol. Det här är någonting
            som vi är överens om här i riksdagen.
          </note>
          <note>
            Riksdagen har genom sin parlamentariska kontroll i ett tillkännagivande
            begärt att regeringen ska redovisa hur tvångsmedlen har använts
            och visa på vilket behov som finns och vilken effekt de har. Det
            är viktigt att se i vilken omfattning de har använts och hur effektivt
            det är att använda dem.
          </note>
          <note>
            Det regeringsbeslut som har legat till grund för skrivelsen från
            1996 det var dåvarande justitieminister Freivalds som tog fram
            den var ett ganska oprecist beslut där Riksåklagaren och RPS fick
            ett gemensamt uppdrag att ta fram rapporteringsrutiner och rutiner
            för uppföljning av användningen av hemliga tvångsmedel.
          </note>
          <note>
            Vi har sedan dess sett att statistiken har förbättrats. Vi ser
            i en rad diagram att det har blivit bättre och bättre. Vi ser
            glädjande nog att det fram till och med 2007 har varit förbättringar.
            Däremot kan vi konstatera att 2008 har det inte hänt någonting.
            Samtidigt, fru talman, är det en glädje för mig att i dag kunna
            presentera att regeringen i förmiddags fattade ett beslut om att
            ge Åklagarmyndigheten och RPS ett uppdrag att i en skrivelse komma
            tillbaka med en analys över hur de nya tvångsmedlen har använts,
            hur det har påverkat brottsutredningar och hur utvecklingen ser
            ut i förhållande till tidigare år. Det här är någonting som vi
            tycker är glädjande.
          </note>
          <note>
            Jag ska ge några detaljer. Man går in på det totala antalet tillstånd,
            antalet för respektive tvångsmedel uppdelat på brottsmisstanke
            någonting som inte har funnits tidigare antalet och andelen avslag
            på ansökningar om tillstånd för respektive tvångsmedel, antalet
            misstänkta i förhållande till antalet tillstånd, antalet och andelen
            förundersökningar med fler än en person, den genomsnittliga, kortaste
            och längsta tiden för verkställighet beträffande respektive tvångsmedel,
            med mera. Vi kommer alltså att få se en fullödig rapportering.
            Jag ser med tillförsikt fram emot den kommande skrivelsen.
          </note>
          <note>
            Vad gäller hemlig rumsavlyssning och buggning har vi en relativt
            ny lagstiftning. Den finns redovisad hos Säkerhets- och integritetsskyddsnämndens
            årsredovisning. Vi har också från alliansen efterlyst detta för
            att få en samlad bild av användningen av hemliga tvångsmedel.
            Vi kommer under hand att ta upp det med regeringen.
          </note>
          <note>
            Fru talman! Jag hade förväntat mig att få diskutera integritetsfrågorna
            med Vänsterpartiet och inte minst Miljöpartiet. Mehmet Kaplan
            och jag har haft ett antal intressanta och animerade diskussioner
            om de här frågorna. Jag vill passa på att säga att jag saknar
            honom här. Är det så att man har lagt sig för s? Eller resonerar
            man kanske, för att travestera den grekiske kungen Pyrrhus, som
            att en uppgörelse som datalagringsdirektivet till, och vi är förlorade?
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note>
            Anf. 88 ULRIKA KARLSSON i Uppsala (m):
          </note>
          <note>
            Fru talman! Vi har på vårt bord den årliga skrivelsen som regeringen
            lämnar till riksdagen vad avser hemlig teleavlyssning, hemlig
            teleövervakning och hemlig kameraövervakning vid förundersökning
            i brottmål. Det avser de hemliga tvångsmedlen under 2008.
          </note>
          <note>
            Fru talman! Det här är ett mycket viktigt ärende om de hemliga
            tvångsmedlen och användningen av de hemliga tvångsmedlen inom
            den polisiära verksamheten i brottsutredande syfte.
          </note>
          <note>
            Jag saknar, precis som Otto von Arnold, några intressanta debattörer
            i den här frågan som brukar tillföra en hel del ur ett integritetsperspektiv
            och i diskussionen.
          </note>
          <note>
            Hur som haver, regeringens skrivelse baserar sig på ett underlag
            från Åklagarmyndigheten och Rikspolisstyrelsen. Det är de som
            lämnar in ett underlag till regeringen. På det underlaget baserar
            sig den årliga skrivelsen till riksdagen.
          </note>
          <note>
            Den årliga skrivelsen är ett moment för att vi ska ha vår parlamentariska
            kontroll över de hemliga tvångsmedlen. Och det är viktigt att
            vi väger integriteten och rättssäkerheten mot effektiviteten i
            brottsbekämpningen i de här ärendena. Då är det viktigt att vi
            också har ett bra underlag för den parlamentariska kontrollen.
          </note>
          <note>
            Historiskt sett kan jag nämna att redan 2005 fick den dåvarande
            regeringen, den socialdemokratiska regeringen, ett tillkännagivande
            från riksdagen om att stärka den parlamentariska kontrollen över
            de hemliga tvångsmedlen och att utveckla den årliga skrivelsen.
            Därefter, under den här mandatperioden, har den årliga skrivelsen
            förbättrats och förtydligats. Den har blivit tydligare och klarare,
            vilket också utskottet har konstaterat från år till år.
          </note>
          <note>
            Utskottet har inhämtat uppgifter om att inför årets redovisning
            har det inte, utifrån de underlag som myndigheterna har lämnat
            till regeringen, varit möjligt att utläsa till exempel antalet
            fällande domar. Det är alltså brister i det underlag som regeringen
            har fått. Det har föranlett att regeringen faktiskt i dag det
            kan vi vara stolta över har lämnat ett nytt uppdrag till Åklagarmyndigheten
            och Rikspolisstyrelsen att lämna det underlag som de behöver för
            att kunna lämna en årlig skrivelse till riksdagen. Det är mycket
            bra.
          </note>
          <note>
            Fru talman! Vi kan se att antalet tillstånd ökar från år till
            år. Det kommer sig av att vi ofta har en grov organiserad brottslighet
            där ett antal personer arbetar i ett gäng, men för ett fall krävs
            det ett flertal tillstånd för olika personer.
          </note>
          <note>
            I detta uppdrag från regeringen till myndigheterna framgår att
            man ska lämna in en redovisning av dels antalet tillstånd, dels
            antalet personer. Detta är bra, för då kan vi sätta det i perspektiv
            av hur brottsligheten ser ut. Dessutom begärs en redovisning utifrån
            brottsrubriceringar.
          </note>
          <note>
            Fru talman! Vi i alliansen fortsätter att väga integritet mot
            effektivitet. Men det är viktigt att konstatera att de hemliga
            tvångsmedlen är viktiga i kampen mot den grova brottsligheten,
            och den kampen tar vi. Samtidigt är det viktigt att säga att all
            övervakning alltid innebär någon form av inskränkning av den personliga
            integriteten. Den inskränkningen måste därför alltid vägas mot
            de rättsvårdande instansernas möjligheter att effektivt bekämpa
            den grova brottsligheten. Genom åren har vi sett att de hemliga
            tvångsmedlen har varit ett effektivt vapen i kampen mot den grova
            brottsligheten.
          </note>
          <note>
            Användningen av dessa tvångsmedel är omgärdad av en rad rättssäkerhetsgarantier.
          </note>
          <note>
            För det första krävs det att det är det yttersta hjälpmedlet
            för att inhämta information när en annan utredning inte har gett
            resultat.
          </note>
          <note>
            För det andra krävs det att åtgärderna är av synnerlig vikt för
            utredningen. De hemliga tvångsmedlen får bara användas när en
            annan mindre ingripande åtgärd inte är tillräcklig.
          </note>
          <note>
            För det tredje krävs det domstolsprövning för att man ska kunna
            använda de hemliga tvångsmedlen. I denna domstolsprövning medverkar
            det offentliga ombudet som ska tillvarata den enskildes och även
            tredjemans intressen.
          </note>
          <note>
            För det fjärde har det under den här mandatperioden inrättats
            en fristående nämnd som heter Säkerhets- och integritetsskyddsnämnden,
            som har till uppgift att granska de hemliga tvångsmedlen.
          </note>
          <note>
            För det femte ska en person som har varit utsatt för hemliga
            tvångsmedel få underrättelse om det i efterhand.
          </note>
          <note>
            Fru talman! Summa summarum kan man säga att vi har stärkt rättssäkerhetsgarantierna
            och den enskildes integritet i de här ärendena, och detta stärks
            än mer i och med dagens regeringsbeslut. Framöver kommer den årliga
            skrivelsen att bli än mer detaljerad och analytisk.
          </note>
          <note>
            Vad sedan gäller Säkerhets- och integritetsskyddsnämnden yrkar
            oppositionen Socialdemokraterna, Miljöpartiet och Vänstern på
            att den årliga skrivelsen om hemliga tvångsmedel ska kompletteras
            med en redogörelse från Säkerhets- och integritetsskyddsnämnden
            om deras verksamhet och deras tillsyn.
          </note>
          <note>
            Fru talman! Jag vill därför visa upp en skrift som är väldigt
            intressant. Det är en årsberättelse från Säkerhets- och integritetsskyddsnämnden.
            Det är en offentlig handling. Den skickas ut till ledamöterna
            i justitieutskottet, och jag tror att den har skickats till alla
            ledamöter i riksdagen. Den finns på deras hemsida och är offentlig.
            I vårt uppdrag som riksdagsledamöter med den parlamentariska kontrollen
            anser jag att det är vår skyldighet att också titta på denna.
            De saker som efterfrågas i motionen finns i den. Det är rimligt
            att man läser skrivelserna parallellt.
          </note>
          <note>
            Ett annat yrkande i motionen från oppositionen är att hemlig
            rumsavlyssning bör inkorporeras i den årliga skrivelsen, och vi
            från majoriteten och alliansen instämmer i att det är rimligt
            att det görs framöver. Det vore rimligt att se hur många rumsavlyssningar
            som har genomförts. Nu är det här en ny lagstiftning som utvärderas
            och prövas. Vi ser med tillförsikt fram mot de kommande skrivelserna,
            och jag tror att de delarna kommer att finnas med i skrivelserna
            framöver.
          </note>
          <note>
            Fru talman! Med detta vill jag yrka bifall till utskottets förslag
            och avslag på motionen.
          </note>
          <note type="speaker">
            Anf. 89 JOHAN LINANDER (c):
          </note>
          <note>
            Fru talman! Jag ska inte tala så länge. Det mesta har redan sagts
            här i dag.
          </note>
          <note>
            Detta är viktiga frågor. Vi som parlament har ett ansvar för
            att granska hur de hemliga tvångsmedlen används. Det vi nu behandlar
            är alltså 2008 års användning. Det kan tyckas lite sent eftersom
            det nu är 2010. Jag skulle verkligen önska att det skulle kunna
            ske lite snabbare.
          </note>
          <note>
            Även vi i Centerpartiet vill betona att vi tycker att den här
            skrivelsen skulle kunna vara lite mer omfattande. Vi har nu hört
            från både Otto von Arnold och Ulrika Karlsson att regeringen har
            fattat beslut om att ge i uppdrag till Rikspolisstyrelsen och
            Riksåklagaren att se över skrivelsen och ta fram bättre statistik,
            för den skrivelse som vi får från regeringen bygger så klart på
            de uppgifter som regeringen får från myndigheterna. Det finns
            ju inte så många andra alternativ.
          </note>
          <note>
            Man kan också konstatera att om den här regeringsskrivelsen för
            2008 om hemliga tvångsmedel inte är tillräckligt bra är den ändå
            bättre än den var tidigare. Den var inte tillräckligt bra under
            Thomas Bodströms tid som justitieminister och den är inte heller
            tillräckligt bra nu när vi har Beatrice Ask som justitieminister.
            Men med det beslut som fattas i dag kommer det att bli bättre.
          </note>
          <note>
            Ulrika Karlsson var inne på när man får använda hemliga tvångsmedel.
            Jag vill lägga till gränserna för vilka brott det måste gälla.
            Det är väsentligt att komma ihåg att polis och åklagare inte alls
            får använda hemliga tvångsmedel om det inte rör sig om mycket
            grova brott.
          </note>
          <note>
            För hemlig teleavlyssning gäller att det inte får vara lägre
            straff än två års fängelse i straffskalan. Det är ett fåtal brott
            som har så höga straff i straffskalan. Det får också användas
            om det aktuella brott som utreds antas ge mer än två års fängelse.
          </note>
          <note>
            När det gäller hemlig teleövervakning är gränsen inte lindrigare
            straff än 6 månaders fängelse.
          </note>
          <note>
            Tittar man på när hemliga tvångsmedel har använts är det i stor
            utsträckning vid grova narkotikabrott. Det är framför allt då
            som polis och åklagare använder hemliga tvångsmedel. Det har också
            handlat om dråp, mord, grova rån och liknande. Det är alltså vid
            mycket grov brottslighet som detta används.
          </note>
          <note>
            Det är också på något sätt självreglerande, för det kräver mycket
            resurser av polisen. Att ha någon som sitter och lyssnar vid en
            teleavlyssning drar mycket resurser. Polis och åklagare använder
            alltså inte hemliga tvångsmedel om det inte är alldeles nödvändigt
            av den enkla anledningen att det drar så mycket resurser.
          </note>
          <note>
            Jag hoppas att vi står här nästa år också, vilket är upp till
            väljarna, och diskuterar den årliga och förhoppningsvis bättre
            skrivelsen. Vi ska dock komma ihåg att den trots allt är bättre
            nu än den varit under tidigare mandatperioder.
          </note>
          <note>
            Jag yrkar bifall till utskottets förslag i betänkandet och avslag
            på reservationerna.
          </note>
          <note type="speaker">
            Anf. 90 JOHAN PEHRSON (fp):
          </note>
          <note>
            Fru talman! Det känns som om mycket av det viktigaste redan har
            blivit sagt. Det finns väl få som är emot att denna skrivelse
            blir något tydligare och mer omfattande. Om detta råder det ganska
            bred enighet.
          </note>
          <note>
            Jag vill dock passa på att för formens del filosofera lite om
            vad detta innehåller. Det heter hemlig teleavlyssning. Det låter
            som något väldigt hemligt, vilket det absolut inte är. Vi har
            i riksdagen lagstiftat om att polisen under åklagarledda förundersökningar
            efter beslut i domstol ska kunna använda hemlig teleavlyssning
            och eventuellt rumsavlyssning mot personer som är misstänkta för
            mycket grova brott som till exempel att ta livet av andra. Det
            är viktiga verktyg för att bekämpa mycket grova brott och för
            att minska den effekt som den grova brottsligheten har på människors
            liv och trygghet i välfärdssamhället Sverige.
          </note>
          <note>
            Det råder inte total enighet om detta i riksdagen. Vi diskuterar
            innehållet, men det är mycket viktigare vad vi drar för slutsatser
            av skrivelsen och betänkandet. Man ska kanske inte tala om dem
            som inte är här, men Vänsterpartiet och Miljöpartiet som säger
            att de vill ta makten och leda landet tillsammans med Socialdemokraterna
            är helt emot detta. Varje gång vi har infört denna lagstiftning
            för att underlätta för polisen att rädda liv har de varit emot.
            Det vore klargörande om de någon gång kunde meddela om de tänker
            beröva svensk polis dessa verktyg.
          </note>
          <note>
            Det vore förödande för polisens möjlighet att bekämpa mycket
            grova brott om man inte kunde använda dessa verktyg som lite felaktigt
            kallas hemliga. De är visserligen hemliga för den misstänkte,
            men hela Sverige vet att de används. Man kan åka och titta på
            utrustningen om man vill; det är inte ett dugg hemligt. Det är
            dock viktiga verktyg för att pressa tillbaka en brottslighet som
            är mycket obehaglig.
          </note>
          <note>
            Vi får ta denna debatt med Vänsterpartiet och Miljöpartiet en
            annan gång, för det är ju bra om de är här och kan stå till svars
            för sin politik som jag tror skulle vara till förfång för vårt
            land.
          </note>
          <note>
            Fru talman! Jag avslutar med att yrka bifall till utskottets
            förslag i betänkandet och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            9 § Sekretess vid Skatteverkets handläggning av ärenden om dödförklaring
          </note>
          <note>
            Föredrogs
          </note>
          <note type="speaker">
            Anf. 91 MARGARETA CEDERFELT (m):
          </note>
          <note>
            Fru talman! Det kan låta på rubriken som detta är ett oväsentligt
            ärende, men det är mycket viktigt. Det handlar om att sekretess
            inte ska upphöra när livet är slut. De uppgifter som är sekretessbelagda
            när vi är i livet ska fortsätta vara det när livet upphör.
          </note>
          <note>
            Ett enigt konstitutionsutskott står bakom förslaget i betänkandet
            om sekretess vid Skatteverkets handläggning av ärenden om dödförklaring.
          </note>
          <note>
            I propositionen som betänkandet behandlar föreslås att två nya
            bestämmelser förs in i offentlighets- och sekretesslagen. Syftet
            med de föreslagna bestämmelserna är att uppgifter om en enskilds
            personliga förhållanden skyddas vid Skatteverkets handläggning
            av ärenden enligt lagen om dödförklaring.
          </note>
          <note>
            För det första föreslås sekretess gälla i de ärenden där det
            kan antas att uppgifter om den enskildes personliga förhållanden
            kan orsaka att närstående eller den avlidne lider men.
          </note>
          <note>
            För det andra föreslås att i de fall sekretessbelagda uppgifter
            överlämnas till Skatteverket vid dödförklaring ska denna information
            fortsätta vara sekretessbelagd. Det är mycket angeläget, inte
            minst ur perspektivet relationen hälso- och sjukvård och Skatteverket.
          </note>
          <note>
            Med detta, fru talman, yrkar jag bifall till utskottets förslag
            i betänkandet.
          </note>
          <note>
            Överläggningen var härmed avslutad.
          </note>
          <note>
            10 § Socialförsäkringsbalk
          </note>
          <note>
            Föredrogs
          </note>
          <note type="speaker">
            Anf. 92 GUNNAR AXÉN (m):
          </note>
          <note>
            Fru talman! Redan i landskapslagarna på 1200-talet gjordes en
            indelning i balkar. Om jag inte har räknat fel har vi i dag tio
            gällande balkar i svensk rätt. Betänkandet handlar om att inrätta
            en elfte balk, en socialförsäkringsbalk. Betänkandet är alltså
            historiskt, för någon sådan balk har vi inte haft tidigare. Det
            är inte heller varje dag som riksdagen fattar beslut om inrättande
            av en ny balk.
          </note>
          <note>
            Förslaget till socialförsäkringsbalk, en sammanhållen och heltäckande
            socialförsäkringslag, omfattar i princip samtliga de socialförsäkringsförmåner
            som i dag administreras av Försäkringskassan, Pensionsmyndigheten
            och Skatteverket. Ett trettiotal lagar som i dag reglerar dessa
            förmåner kan därmed också avskaffas.
          </note>
          <note>
            Arbetet med att ta fram socialförsäkringsbalken inleddes redan
            i september 2001 då Utredningen om samordning av socialförsäkringslagarna
            tillsattes. Den särskilde utredaren, kammarrättslagmannen Lars-Göran
            Hessmark, lade 2006 fram sin utredning om förslag till socialförsäkringsbalk.
            Den har sedan remissbehandlats, bearbetats och resulterat i en
            proposition och nu också slutligen i detta betänkande.
          </note>
          <note>
            Att ta fram en ny balk får nog ses som juridikens svar på idrottens
            maratonlopp. Det är åtskilliga jurister och andra experter som
            har deltagit i detta maratonlopp. Från det att första bokstaven
            i utredningsdirektivet skrevs till dess att sista punkten i detta
            betänkande sattes har många kloka människor avsatt åtskilliga
            arbetstimmar och bidragit med sin kompetens och sitt kunnande
            för att vi ska få en moderniserad och så bra sammanhållen, samordnad
            och överskådlig lagstiftning som möjligt inom socialförsäkringsområdet.
          </note>
          <note>
            Socialförsäkringsbalken föreslås börja gälla den 1 januari 2011.
            Den kommer säkert därefter att sysselsätta åtskilliga jurister
            och andra. Det återstår ju att på ett klokt sätt tillämpa den
            nya lagen för medborgarnas bästa.
          </note>
          <note>
            Fru talman! Låt mig få uttrycka mitt och utskottets varma tack
            till alla dem som deltagit i arbetet med att ta fram den här socialförsäkringsbalken,
            ingen nämnd och ingen glömd. När talmannens klubba faller och
            riksdagen beslutat om balkens inrättande, vilket jag tror kommer
            att ske eftersom utskottet enhälligt står bakom betänkandet, har
            var och en av er som har deltagit i detta arbete varit med om
            att skriva historia. Ett stort tack till er alla.
          </note>
          <note>
            Jag yrkar bifall till förslaget i betänkandet.
          </note>
          <note>
            Anf. 93 SIW WITTGREN-AHL (s):
          </note>
          <note>
            Fru talman! Som socialförsäkringsutskottets ordförande säger
            är det ett enigt beslut om detta.
          </note>
          <note>
            Vi i den rödgröna alliansen har dock ett särskilt yttrande. Som
            Gunnar Axén sade sammanför man lagar i en balk som ska gälla framöver.
            Det är ingen hemlighet för de flesta här att vi är emot de förslag
            som ligger bakom denna balk som man på ett demokratiskt sätt har
            fattat beslut om. Vi har ändå velat använda oss av möjligheten
            att tydliggöra att vi inte står bakom alliansens sjukförsäkringspolitik.
          </note>
          <note>
            Bakgrunden till att vi väljer att ta upp detta i dag är att vi
            vill ställa en fråga till den samlade alliansen. När er statsminister
            tillträdde för fyra år sedan stod han här och sade att han skulle
            tillsätta en socialförsäkringsutredning eftersom det av sociala
            och ekonomiska skäl var viktigt för landet att ha trygga försäkringar.
          </note>
          <note>
            Oppositionen har ju i varje budgetmotion yrkat på att en sådan
            skulle tillsättas. Då har Solveig Zander, Gunnar Axén, Ulf Nilsson
            och Lars Gustafsson stått här och sagt att den kommer. Senast
            sade ni: Den kommer till jul. Det trodde vi på.
          </note>
          <note>
            Vi har bett att få ett tillkännagivande. Det har ni avslagit
            för att det inte har behövts. Vi har bett att få uppföljningar
            på de förändringar ni har gjort. Det har ni avslagit.
          </note>
          <note>
            Socialförsäkringsministern har sagt: Den kommer till jul. Jag
            förstår att ni har trott på det.
          </note>
          <note>
            Döm om vår förvåning när vi nu hörde statsministern säga att
            det inte kommer någon utredning. Nu har det gjorts så mycket åt
            socialförsäkringarna som det står om i balken att det inte blir
            någon utredning eftersom det först måste falla på plats, säger
            man. Frågan är när ni tycker att det ska falla på plats.
          </note>
          <note>
            Då får vi se om det kommer en utredning, säger statsministern.
          </note>
          <note>
            Nu är det snart bara sex månader kvar till valet. Vi i oppositionen
            har väntat på att det ska komma en utredning så att vi tillsammans
            kan ha breda uppgörelser när det gäller socialförsäkringen.
          </note>
          <note>
            Varför är det viktigt? För ett politiskt ledarskap är det en
            viktig fråga hur sjukförsäkringssystemet ska vara utformat för
            att vi ska känna trygghet när vi blir sjuka.
          </note>
          <note>
            Fredrik Reinfeldt säger att ni har gjort så stora förändringar
            i systemet att ni inte kan sätta till en utredning som skulle
            kunna göra det möjligt med breda uppgörelser.
          </note>
          <note>
            Ni säger en sak och gör en annan. Vad är ert budskap till svenska
            folket? Blir det en utredning eller inte? Hur kunde ni stå och
            säga att den kommer till jul, Solveig Zander? Er socialförsäkringsminister
            sade: Den kommer till jul.
          </note>
          <note>
            Senast när vi frågade henne här sade hon: Det var ert fel eftersom
            det var så många sjuka.
          </note>
          <note>
            Det är också fel. Som ni vet började ni med att utpensionera
            folk ur trygghetssystemen. Ni började med det 1991. Samma år som
            ni förlorade valet hade ni utförsäkrat 73 000 människor från arbetsmarknaden
            in i socialförsäkringen. Ni har som mest haft 133 personer om
            dagen i sjukförsäkringssystemet, med de beräkningar ni gör. Vi
            hade 137 som mest; jag vill uppmana er att inte säga 140. Om ni
            säger 137 kan vi säga att det är sant. Ni hade 133 som mest när
            ni förlorade valet. Det säger ni ingenting om.
          </note>
          <note>
            Det är viktigt för oss att betona att ni säger en sak, i praktiken
            gäller något annat.
          </note>
          <note>
            Ni sade: Vi skruvar i systemet för att ni har gjort folk sjuka.
          </note>
          <note>
            Vi åkte till Norge för att titta på sjukförsäkringssystemet där.
            De har lika många sjuka som vi. De hade 800 000 i sjukförsäkring.
            Vi hade ungefär 750 000, beroende på hur man räknar. Ni räknar
            med 1,2. Det var 750 000 i sjukförsäkringssystemet. Det andra
            är utanförskap, som ni kallar det. Vi håller oss till sjukförsäkringen
            så att alla förstår vad vi menar. Då hade vi 745 000, tror jag.
          </note>
          <note>
            I Norge är det lika många sjuka som i Sverige.
          </note>
          <note>
            Det intressanta är varför folk blir sjuka. I Norge har de gjort
            en organisationsförändring som vi kanske kan lära oss något av.
          </note>
          <note>
            När vi åkte från Norge såg jag en man krypa in i flygplanet för
            att packa bagaget. Han kommer förmodligen att bli sjuk av den
            kroppsbelastning han utsätts för, men ingen pratar om det förebyggande
            arbetet. Hur ska vi se till att människor inte blir sjuka?
          </note>
          <note>
            Man pratar om att skruva i systemet när folk väl har blivit sjuka.
            Ni säger att vi ska sänka trösklarna in på arbetsmarknaden.
          </note>
          <note>
            Tänk om vi hade suttit i en socialförsäkringsutredning och tittat
            på varför folk blir sjuka i stället för att titta på hur man ska
            se till att arbetsgivaren tar tillbaka dem när de är sjuka.
          </note>
          <note>
            Det är bakvänd politik. Det hade jag inte behövt säga till er
            från talarstolen om ni någon gång under dessa fyra år hade sträckt
            ut handen i utskottet och sagt: Vi vill prata med er om socialförsäkringen.
          </note>
          <note>
            Inte en enda gång på fyra år har ni sträckt ut handen. När vi
            har bett ministern komma till hearingar har hon inte kommit. Hon
            har skickat sina tjänstemän. Vi bad henne komma till utskottet
            i december när man ändrade i lagstiftningen på grund av de cancersjuka.
            Då avslog ni vår framställan.
          </note>
          <note>
            I ert ledarskap ingår inte dialog. Det verkar som om det gäller
            att så snabbt som möjligt ändra och göra folk rädda och osäkra
            inför sjukdom. Det är det ledarskap ni står för. När man tar upp
            det slingrar ni er och skyller på Försäkringskassan.
          </note>
          <note>
            Senast var det er arbetsmarknadsminister som inte kändes vid
            att folk får det sämre när de hamnar i a-kassan.
          </note>
          <note>
            Jag är arbetsförmedlare. Jag vet att a-kasseersättningarna är
            sämre. Det borde han veta som arbetsmarknadsminister.
          </note>
          <note>
            För s, v och de gröna vill jag säga att med den typen av socialförsäkringspolitik
            som ni har drivit blir det ingen trygghet för svenska folket.
            Det verkar som om det inte är så noga hur svenska folket mår bara
            förändringarna blir till.
          </note>
          <note type="speaker">
            Anf. 94 GUNNAR AXÉN (m) replik:
          </note>
          <note>
            Fru talman! Denna debatt handlar egentligen om frågan om att
            inrätta den nya socialförsäkringsbalken. Men Siw Wittgren-Ahl
            väljer att dra i gång en mer generell sjukförsäkringsdebatt. Jag
            tänkte egentligen inte stimulera den debatten vidare. Men jag
            behöver korrigera några av de påståenden som Siw Wittgren-Ahl
            framförde här, bland annat påståenden om att socialförsäkringsministern
            inte har deltagit i hearingar. Det har hon visst gjort när vi
            har haft sådana här i riksdagen, någon gång förvisso ersatt av
            sin statssekreterare för att hon själv inte har kunnat komma.
            Men jag tror att hon har deltagit i samtliga hearingar utom möjligen
            en.
          </note>
          <note>
            Det var också påståenden om att vi skulle ha kallat socialförsäkringsministern
            till utskottet i december. Men vad vi gjorde var att ta ett utskottsinitiativ,
            det vill säga att vi i utskottet helt och hållet ägde den frågan.
            Då var det inte motiverat att blanda in någon minister, utan det
            var vi i utskottet som fattade beslut om att ta ett utskottsinitiativ
            om hur lagen skulle förtydligas. Det var det som vi gjorde.
          </note>
          <note>
            Vi har givetvis under hela denna tid varit öppna för att föra
            en dialog om sjukförsäkringen och de övriga socialförsäkringarna.
          </note>
          <note>
            Det var ytterligare en sak som Siw Wittgren-Ahl sade, nämligen
            att det inte skulle bli någon socialförsäkringsutredning. Men
            om Siw Wittgren-Ahl hade varit här för en timme sedan under frågestunden
            kunde hon ha hört arbetsmarknadsministern klargöra att det kommer
            en utredning om socialförsäkringen. Det är alltså ett felaktigt
            påstående att det inte skulle bli någon sådan utredning.
          </note>
          <note>
            Vi har genomfört en del förändringar. Tiden medger inte att jag
            går igenom dem i detalj. Men det har givetvis handlat om att komma
            bort från den situation då vi hade en mycket stor grupp människor
            som med den gamla socialdemokratiska politiken fastnade i långa
            passiva sjukskrivningar och inte fick den hjälp som de hade behövt
            för att komma tillbaka till arbetslivet.
          </note>
          <note>
            Anf. 95 SIW WITTGREN-AHL (s) replik:
          </note>
          <note>
            Fru talman! Om vi i riksdagens utskott vill att ministern ska
            komma, är det då inte lite konstigt att ni avslår den begäran?
            På alla andra ställen är det så att om man ber att någon företrädare
            ska komma röstar man inte om det. Ert ledarskap är under all kritik.
            Jag vill minnas att Gunnar Axén till och med ställde proposition
            om detta. Vi ville tala med socialförsäkringsministern. Det hade
            varit bra.
          </note>
          <note>
            Ni ändrade i lagstiftningen för att cancerläkarna gick ut och
            sade att människor trillade ur försäkringen. Då ändrades den.
          </note>
          <note>
            Någon månad därefter sade er minister vilket hon kunde ha sagt
            när hon var hos oss att ändringen inte hade behövt göras eftersom
            Försäkringskassan ändå jobbade på det sättet. Tala om att säga
            en sak och göra en annan!
          </note>
          <note>
            Det var så viktigt för dig, Gunnar Axén, att ta ett utskottsinitiativ.
            Men det tog inte mer än en månad innan socialförsäkringsministern
            sade att man inte hade behövt göra det.
          </note>
          <note>
            Vi vet inte vad ni tycker, och nu säger du att arbetsmarknadsministern
            i dag har sagt att det kommer en socialförsäkringsutredning. Men
            det har ni sagt här förut, och Cristina Husmark Pehrsson sade
            det så sent som förra torsdagen. Men hon visste inte detta. Vad
            är skillnaden? Varför ska vi tro på det?
          </note>
          <note>
            Ni har ju gjort alla förändringar. Vad är det som ni vill ha
            med oss på? Och vad är ledarskapet i en demokrati? Det är väl
            att man bygger broar över partigränserna. Man gör väl inte alla
            förändringar för att sedan skicka ut barnet med badbaljan och
            säga: Ni kan vara med och lyfta baljan om ni vill.
          </note>
          <note>
            Ni har under fyra år sagt detta. Ni säger en sak, och ni gör
            en annan.
          </note>
          <note type="speaker">
            Anf. 96 GUNNAR AXÉN (m) replik:
          </note>
          <note>
            Fru talman! Om vi säger att det kommer en socialförsäkringsutredning
            så kommer det en också. Vi har på punkt efter punkt bockat av
            de vallöften som vi gick till val på för tre och ett halvt år
            sedan. Vi har levererat det som vi utlovade inför valet då. Säger
            vi att det kommer en socialförsäkringsutredning kan Siw Wittgren-Ahl
            vara lugn i fråga om att det också kommer en sådan.
          </note>
          <note>
            Jag ska återvända till frågan om utskottsinitiativet i december.
            Siw Wittgren-Ahl sade att Socialdemokraterna önskade att vi skulle
            kalla dit ministern. Men ett utskott har inga befogenheter att
            kalla till sig en minister.
          </note>
          <note>
            I ett fall där vi själva ägde frågan i form av ett utskottsinitiativ
            fanns det inte heller något behov av att be någon minister att
            komma dit.
          </note>
          <note>
            Vi gjorde ett förtydligande av lagstiftningen av den enkla anledningen
            att vi ville vara helt säkra på att tillämpningen av lagen skedde
            på ett sådant sätt som vi syftade till, det vill säga att människor
            som har allvarliga sjukdomar ska kunna ha kvar sin sjukpenning
            och att deras arbetsförmåga inte ska behöva prövas mot hela arbetsmarknaden
            efter sex månaders sjukskrivning. Det var den ändring som vi gjorde.
            Vi skrev in att om det är oskäligt ska man inte pröva arbetsförmågan
            för den som är allvarligt sjuk mot hela arbetsmarknaden. Det var
            det förtydligande som vi gjorde. Det var för att säkerställa att
            tillämpningen av lagen blev som vi hade tänkt att den skulle vara.
          </note>
          <note>
            Sedan har det visat sig Försäkringskassan har konstaterat det
            att bedömningarna i fallen med cancersjuka som är sjukskrivna
            inte har blivit hårdare med den nya lagstiftningen jämfört med
            den lagstiftning som gällde tidigare, utan det görs likadana bedömningar
            i dag som tidigare.
          </note>
          <note>
            Men det förtydligande som vi gjorde i form av utskottsinitiativet
            är bredare än att siktet bara är inställt på just en diagnosgrupp.
          </note>
          <note>
            Anf. 97 SIW WITTGREN-AHL (s) replik:
          </note>
          <note>
            Fru talman! Tycker du inte, Gunnar Axén, att det är besvärande
            att stå och säga det som du säger nu? Ja, vi tog ett utskottsinitiativ.
            Men en månad senare sade socialförsäkringsminister Cristina Husmark
            Pehrsson att man egentligen inte behövde göra det eftersom Försäkringskassan
            redan jobbade enligt dessa regler.
          </note>
          <note>
            När vi skulle ta detta initiativ sade du att det berörde 2 000
            människor och att man därför inte behövde ändra i budgeten. Det
            berörde alltså 2 000 människor som har förtidspension eller som
            har tillfällig förtidspension. Det ändrade ni. Sedan sade Cristina
            Husmark Pehrsson en månad senare att man inte hade behövt göra
            det.
          </note>
          <note>
            Tycker du att ni skickar ut rätt signaler till svenska folket?
            Jag tycker att ni säger en sak och menar en annan sak. Min uppfattning
            är att ni säger en sak och gör en annan sak. Det är den slutsats
            som man kan dra.
          </note>
          <note>
            Vi i det rödgröna laget tar varje tillfälle att säga att vi inte
            står bakom de socialförsäkringsförslag med stupstockar som ni
            har lagt fram och som handlar om att människor ska skickas över
            till Arbetsförmedlingen där de ska vara i tre månader. Sedan vet
            man fortfarande i dag inte vad som händer. Vi står inte bakom
            det. Det har jag tagit tillfället i akt att säga här när vi skulle
            sammanfatta de lagar som ska gälla framöver. Vi har gjort ett
            särskilt yrkande om det.
          </note>
          <note>
            Eftersom ni i alliansen ibland vill klistra på oss era socialförsäkringar
            vill jag tala om att vi som sagt inte står bakom de förändringar
            som ni har gjort till människors nackdel.
          </note>
          <note>
            Precis som Gunnar Axén sade står vi bakom socialförsäkringsbalken
            eftersom vi är demokratiska. Om jag sammanfattar detta står vi
            självklart bakom de förslag där vi har lidit nederlag eftersom
            ni har majoriteten. Men jag har tagit tillfället i akt att säga
            vad vi socialdemokrater tillsammans med Vänstern och Miljöpartiet
            står bakom.
          </note>
          <note type="speaker">
            Anf. 98 SOLVEIG ZANDER (c):
          </note>
          <note>
            Fru talman! Detta betänkande handlar om socialförsäkringsbalken,
            precis som har sagts här. Jag vill börja precis där Gunnar Axén
            slutade. Han sade att det nu bara återstår att på ett klokt sätt
            tillämpa den nya lagen för medborgarnas bästa. Det är precis det
            som denna balk är avsedd för, och det är precis det som jag, Centerpartiet
            och de övriga i alliansen har varit med och gjort.
          </note>
          <note>
            Jag är stolt över att det är fler människor i dag som får en
            individuell hjälp att komma tillbaka till arbetslivet när de är
            sjuka och har varit sjuka.
          </note>
          <note>
            Jag kan inte förstå hur man från vänsterkartellen och Siw Wittgren-Ahl
            kan säga: Jag står inte bakom den reformen.
          </note>
          <note>
            Hur kan man vara så kallhamrad att man säger att man ska låta
            människor vara sjukskrivna hur länge som helst utan man personligen
            bryr sig om dem?
          </note>
          <note>
            För mig är varje person som i det nya systemet kommit i kläm
            något att beklaga det erkänner jag. Därför har det varit otroligt
            viktigt för oss att via vårt utskottsinitiativ förtydliga så att
            det kan undvikas att någon enda kommer i kläm i detta avseende.
          </note>
          <note>
            Sjuktalen har faktiskt sänkts. 41 000 helårsarbetande människor
            har efter sjukdom kommit tillbaka till arbetslivet. Är det någonting
            som är fel? Nej! Jag är övertygad om att varje person som fått
            den möjligheten är oerhört glad och tacksam.
          </note>
          <note>
            Socialdemokraterna vill att vi ska använda sjukförsäkringssystemet
            som en arbetsmarknadspolitisk åtgärd. Jag förstår inte varför
            man tycker att systemet är viktigare än att hänsyn tas till den
            enskilda människan som utifrån sin sjukdom ska få hjälp. 41 000
            heltidsanställda personer i vårt land är många, oerhört många!
          </note>
          <note>
            Vi säger att 140 personer per dag hade fått förtidspension 2006
            när vi kom till makten. Men jag kan vara generös och säga att
            det var exakt 138 personer, som Siw Wittgren-Ahl sade. Nu är antalet
            118 personer. Antalet har alltså minskat. Om jag säger 118 har
            vi nog tagit till lite i överkant. Men det visar att den nu förda
            politiken har gett människor en chans. Varje enskild människa
            har fått en möjlighet. Det är det som är det viktiga.
          </note>
          <note>
            Av de 138 personerna var det varje dag 10 personer under 25 år
            som fick förtidspension. Det blir 3 650 unga personer som varje
            år fått förtidspension! Vilka chanser har de i dag när de är förtidspensionerade
            och inte har någon möjlighet att komma in på arbetsmarknaden och
            få ett jobb och en inkomst och att sedan få en dräglig pension?
            Kan någon säga att det var en bra politik? Ja, det finns någon
            som kan säga det. Siw Wittgren-Ahl säger ju: Jag står inte bakom
            den socialförsäkringsbalk som innehåller att man ser till varje
            enskild person.
          </note>
          <note>
            Jag tycker att det är oerhört viktigt att se till varje enskild
            person. Kallar man den av oss förda politiken för kalla handens
            politik det gäller ju att möjliggöra för människor att få individuell
            hjälp förstår inte jag vad en varm hand är. För mig betyder en
            varm hand att räcka ut en hand och att hjälpa och stödja. Det
            är precis det vi gör. Det, fru talman, innehåller den i detta
            betänkande föreslagna socialförsäkringsbalken ett förslag som
            jag yrkar bifall till.
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärende som slutdebatterats den 11 februari
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 6
          </note>
          <note>
            Punkt 8
          </note>
          <note>
            Övriga punkter
          </note>
          <note>
            12 § Beslut om ärenden som slutdebatterats den 17 februari
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            minst tre fjärdedelar av de röstande
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 8
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 7
          </note>
          <note>
            Övriga punkter
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            minst tre fjärdedelar av de röstande
          </note>
          <note>
            Punkt 2
          </note>
          <note>
            Punkt 11
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            14 § (forts. från 10 §) Socialförsäkringsbalk (forts. SfU11)
          </note>
          <note type="speaker">
            Anf. 99 ULF NILSSON (fp):
          </note>
          <note>
            Herr talman! Som vi har hört tidigare är dagens beslut framför
            allt ett lagtekniskt beslut som innebär att vi på ett praktiskt
            sätt får en samlad socialförsäkringsbalk. Det innebär en modernisering
            och ett förtydligande samt att man mer överskådligt kan leta upp
            och läsa igenom avsnitt om olika områden som man av olika skäl
            är intresserad av. Det kan handla om tjänstemän, den intresserade
            allmänheten och jurister.
          </note>
          <note>
            Gunnar Axén hade rätt i det han sade i sin inledning: Det är
            på många sätt ett historiskt beslut. Ordet balk är ett lustigt
            ord som de flesta kanske förstår går tillbaka till fornnordisk
            tid. Det är ordet för den stock eller träskiva som man ristade
            in antingen lagtexter eller skaldestycken i, bland annat under
            vikingatiden. Jag har inte sett några dikter i denna nya balk,
            men det är en hel del lagtexter i alla fall.
          </note>
          <note>
            Det är tunga områden som ingår i lagen som balkar. Jag ska inte
            räkna upp allihop, men det är sådana saker som jordabalken, rättegångsbalken,
            brottsbalken, ärvdabalken och så vidare. Den senaste balken är
            miljöbalken från 1998, vilket är ett tecken på att det området
            verkligen fått en ökad betydelse. Det är ett mått på socialförsäkringarnas
            betydelse och roll i Sverige att de nu samlas i en egen balk.
          </note>
          <note>
            Det är naturligtvis viktigt att språket är så enkelt och tydligt
            som möjligt och att det är en lättläst meningsbyggnad. Det har
            varit utgångspunkten för arbetet. Men samtidigt är det så att
            det i lagtext aldrig får vara någon tvekan om vad ett visst begrepp
            eller en viss term innebär. Ibland blir det tvekan ändå, men målsättningen
            är att det ska vara kristallklart. I princip förs det regelverk
            som är beslutat av riksdagen över oförändrat till den nya balken.
            Ingenting av det vi har beslutat tidigare ändras alltså i sak.
            I princip ingår då uppgifterna för Försäkringskassan, Premiepensionsmyndigheten
            och Skatteverket.
          </note>
          <note>
            Som vi också har sett finns det inte någon motion och inte någon
            reservation i betänkandet.
          </note>
          <note>
            Eftersom det ändå finns särskilda yttranden i betänkandet, som
            vi hörde, ska jag väl ändå nämna att jag i motsats till oppositionen
            är väldigt nöjd med det sakliga innehållet i detta, som vi har
            debatterat många gånger tidigare. Det har skett stora förändringar
            under åren sedan valet 2006.
          </note>
          <note>
            Sjukförsäkringen har förändrats för att uppmuntra rehabilitering
            och skapa snabba vägar tillbaka till arbetslivet. Vi har brutit
            den utsorteringsförsäkring som fanns i den gamla sjukförsäkringen,
            där människor alltför lättvindigt och nästan på löpande band förpassades
            till förtidspension.
          </note>
          <note>
            Många andra reformer har skett. Familjeförsäkringen har förändrats,
            dels för att öka och uppmuntra jämställdheten och att båda föräldrarna
            ska ta ansvar för barnen, dels för att öka valfriheten för föräldrar.
            Personer med förtidspension, eller sjukersättning som det heter,
            har fått stor möjlighet att pröva att arbeta och testa sin förmåga
            utan att riskera att för alltid förlora sin förtidspension. Slutligen
            har ett serviceåtagande formulerats för att garantera bättre bemötande
            och service av Försäkringskassan och en särskild inspektion för
            socialförsäkringarna inrättats.
          </note>
          <note>
            Ändå står först som sist sjukförsäkringen i fokus i debatten.
            I motsats till vad oppositionen skriver i sina särskilda yttranden
            och säger här anser jag att den reformering av sjukförsäkringen
            som alliansen genomförde var nödvändig för att inte fler människor
            skulle kastas ut från arbetslivet. Den gjordes parallellt med
            den storsatsning på rehabilitering, 17 miljarder, som också var
            nödvändig. Resultaten börjar synas nu. Siffrorna tyder på att
            långtidssjukskrivningarna minskar och att förtidspensioneringarna
            minskat kraftigt under de senaste åren.
          </note>
          <note>
            Herr talman! När man genomför en stor reform finns det alltid
            risk för att någonting blir mindre bra. Därför måste vi vara ödmjuka.
            Vi kan inte bara slå oss till ro med att allt är bra och att människor
            får bättre hjälp nu än för några år sedan. Om det visar sig att
            tillämpningen i några fall är tveksam ska man naturligtvis vara
            beredd att göra de ändringar som kan behövas.
          </note>
          <note>
            Men det är enligt min mening inget tvivel om att inriktningen
            som helhet är bra för dem som drabbas av sjukdom. År 2006 var
            det viktigt och bråttom att göra något radikalt för att stoppa
            utsorteringen av människor som tappade fotfästet i arbetslivet.
            Några detaljer i formen har rättats till, men det innebär inte
            att det hade varit bättre att vänta. Tvärtom: Att inte göra någonting
            åt den katastrofala situation som rådde 2006 hade varit oförlåtligt.
          </note>
          <note>
            Jag yrkar bifall till förslaget i utskottets betänkande.
          </note>
          <note type="speaker">
            Anf. 100 LARS GUSTAFSSON (kd):
          </note>
          <note>
            Herr talman! Det är ganska mycket att prata om här egentligen.
            Men å andra sidan är det mest tekniska överföringar till en ny
            balk. Som man skriver i själva balken handlar förslaget om att
            modernisera lagstiftningen på försäkringsområdet och göra den
            tydligare, överskådligare och lättare att tillämpa och om att
            man bör samordna detta för att ge bättre överskådlighet och större
            säkerhet mot bristande enhetlighet i frågan. Det är egentligen
            för att underlätta för lagstiftarna och även dem som ska uttyda
            balken, så att man vet vad som gäller. På sikt kommer balken också
            att innebära en effektivare och mindre kostnadskrävande hantering
            av socialförsäkringssystemet.
          </note>
          <note>
            Samtidigt kanske det förtjänar att påpekas att utskottets debatt
            i kammaren än en gång ägnas åt ett annat ämne än vad som avses.
            Jag kan förstå att oppositionen vill ägna sig åt sitt omhuldade
            debattämne, men man kan ifrågasätta om det inte går till överdrift
            ibland.
          </note>
          <note>
            Nu har dock ingen reservation inlämnats, och kammardebatten borde
            därmed vara överflödig i sig. Det är ändå bra att man lyfter några
            frågor. Jag tänker inte gå in på några längre kommentarer så här
            i elfte timmen.
          </note>
          <note>
            Självfallet måste konstateras att det finns en tydlig och klar
            sjukskrivningsprocess med rehabilitering som definierar när olika
            insatser ska träda in. Detta kombinerat med kraftiga satsningar
            på hälso- och sjukvården och kombinerat med ökade rehabiliteringsåtgärder
            är det bästa sättet att hjälpa människor till en återgång till
            arbete och att bibehålla en försäkringsmässighet i själva sjukförsäkringen.
          </note>
          <note>
            Det är tydligt att det nya regelverket och övriga insatser har
            haft betydelse för att reducera antalet sjukskrivningar. Men viktigast
            är dock att människor inte längre förpassas till permanent utanförskap
            och får stå vid skampålen och höra att de inte längre duger.
          </note>
          <note>
            Resultatet av alliansens syn att människor ska få möjlighet att
            delta i arbetslivet även om de inte har full arbetsförmåga är
            att redan under förra året har 12 000 förtidspensionärer ansökt
            om att få prova ett arbete utan att riskera sin sjukersättning.
          </note>
          <note>
            Oppositionens förslag att människor inte skulle få sjukersättning
            förrän vid 59 års ålder visar på en viss skillnad i synen på människor
            bakom all bomullsretoriken.
          </note>
          <note>
            Vi fick tidigare höra vad ursprunget är till ordet balk. Som
            gammal bilmekaniker kan jag dock säga att balkar för mig är det
            som bär upp chassit i bilen. Förut fanns det sådana, men nu finns
            bara plåtprofiler. Med detta yrkar jag bifall till utskottets
            förslag i betänkandet.
          </note>
          <note type="speaker">
            Anf. 101 HELENA RIVIÈRE (m):
          </note>
          <note>
            Herr talman! Som Gunnar Axén sade har förarbetena till balken
            pågått i tio år. Först nu är vi redo att ta ställning i kammaren.
            Varför tog det så lång tid?
          </note>
          <note>
            Lagrådet har pekat på omfattningen av arbetet. Basen är lagen
            om allmän försäkring som har varit i bruk sedan 1962. Varje år
            har man gjort ändringar, tillägg och justeringar. Att se över
            allt detta, systematisera, samordna, modernisera och göra språket
            begripligt och gå igenom de processuella turerna fram till ett
            lagförslag har tagit tio år.
          </note>
          <note>
            Balken anger vilket tidsperspektiv ett sådant arbete handlar
            om. Jag säger det som en kommentar till oppositionens uttalade
            avsikt att starta en egen bred utredning om oppositionen vinner
            valet.
          </note>
          <note>
            Sjukförsäkringen ger oss pengar när vi inte kan arbeta på grund
            av skada eller sjukdom. Vilka värden vill vi att sjukförsäkringen
            ska understödja? Mitt svar är samhällsmoral, arbetsmoral och rättvisa.
          </note>
          <note>
            Sjukförsäkringen ställer krav på de försäkrade. Arbetsförmågan
            bedöms vid återkommande kontrollstationer efter tre månader och
            efter sex månader. Vid sexmånadersgränsen skiftar perspektivet
            något från vad sjukdom hindrar oss att göra till förutsättningar
            man har att arbeta trots sjukdom.
          </note>
          <note>
            Skäl som inte längre ger rätt till sjukpenning är ålder, bosättningsort,
            utbildning, tidigare verksamhet och andra liknande förhållanden.
            De skälen togs bort för att de bidrog till mängden långtidssjukskrivna
            och förtidspensionerade. Sjukförsäkringen tilläts täcka alla möjliga
            inkomstbortfall som inte orsakades av sjukdom. Annat än arbetsförmågan
            tilläts ta över.
          </note>
          <note>
            Arbetslinjen är en moralfråga inte bara för individen utan också
            för individens omgivning. Individens ansvar att försörja sig själv
            påverkas av samhällets krav på alla andra att försörja sig själva.
            Tryggheten i försäkringen ska finnas där för dem som behöver.
            Men tryggheten vilar på att försäkringen upprätthåller sin legitimitet.
            Ingen som drabbas av sjukdom eller skada ska behöva lida ekonomiska
            konsekvenser. Men staten kan inte åta sig att lösa alla problem
            åt alla människor.
          </note>
          <note>
            Herr talman! Vi är nu inne i ett skifte där vi försöker balansera
            behovet av incitament för individen att arbeta, incitament som
            i dag är för svaga i Sverige. Vi försöker att balansera de incitamenten
            med individens rättigheter till skydd och hjälp och samma individs
            ansvar för att upprätthålla samhället. Regeringens erbjudande
            till medborgarna är en politik som uppmuntrar detta ansvarstagande.
          </note>
          <note>
            Jag yrkar bifall till förslaget om socialförsäkringsbalk.
          </note>
          <note>
            Anf. 102 SIW WITTGREN-AHL (s) replik:
          </note>
          <note>
            Herr talman! Det är en nöjd allians när det gäller socialförsäkringen
            som klappar händer åt varandra. Man klappade också händer när
            man i kammaren beslöt att införa rehabiliteringskedjan trots att
            många remissinstanser hade pekat på det vi ser i dag. Under året
            kommer 54 000 människor inte att ha en sjukförsäkring. Detta applåderade
            den borgerliga majoriteten i kammaren när förslaget antogs.
          </note>
          <note>
            Här i dag har inte någon av er visat på någon ödmjukhet inför
            de människor som man i dag tror har slagits ur systemet. Hos Försäkringskassan
            tror man att 8 400 har fått en lägre ersättning, och det kan vara
            ännu fler. Är det någon av er som tycker att det är besvärande
            att människor får sämre chans att försörja sig själva?
          </note>
          <note>
            Ni sträcker på er. Jag bemöter er alla, eftersom ni har gemensamma
            förslag. Solveig Zander säger i sitt inlägg till mig att det är
            en varm hand. Är det en varm hand för den mamman som nämndes eller
            den SAS-kille som hoppar ut och in i flygplanet och har en dålig
            arbetsmiljö?
          </note>
          <note>
            Han blir utslagen på jobbet och ska in på Arbetsförmedlingen
            och söka nytt jobb. Ni ska sänka trösklarna för arbetsgivaren.
            Varför ser ni inte till att han inte blir utslagen? Det är vad
            vi talar om.
          </note>
          <note>
            Jag får till Moderaternas företrädare Helena Rivière säga att
            du åtminstone är ärlig. Du sade i ditt anförande till mig att
            vi tänker tillsätta en bred utredning om socialförsäkringar men
            att ni inte tänker göra det. Det var precis det du sade. Jag tackar
            så mycket för det svaret. Det blir ingen utredning.
          </note>
          <note>
            Du sade att vi tänker göra det. Ja, det tänker vi. Det var därför
            vi tillsatte Anna Hedborg. Det var en samlad riksdag som gav ett
            tillkännagivande om att det skulle bli en utredning.
          </note>
          <note type="speaker">
            Anf. 103 HELENA RIVIÈRE (m) replik:
          </note>
          <note>
            Herr talman! Om man tittar i ett väldigt kort perspektiv på varje
            enskilt sjukfall kan man oroa sig för vissa människor som nu till
            exempel på Arbetsförmedlingen får en lägre ersättning eftersom
            den är preliminär. När Försäkringskassan har hunnit gå igenom
            det kommer den att kompletteras. Det är en kommentar till perspektivet.
          </note>
          <note>
            Jag talade om den utredning som Siw Wittgren-Ahl säger att oppositionen
            vill starta. Jag tror att balken kan vara ett mått på hur lång
            tid det kommer att ta innan någonting kommer att hända.
          </note>
          <note>
            Vår för er så förhatliga rehabiliteringskedja kommer sannolikt
            att gälla i tio år, för det tar den tiden. Jag tror att vi kan
            se fram emot en tid av fortsatt rehabiliteringskedja.
          </note>
          <note>
            Anf. 104 SIW WITTGREN-AHL (s) replik:
          </note>
          <note>
            Herr talman! Jag tackar Helena Rivière för svaret. Man började
            titta på balken 2001. Det handlade om förenklingar och så vidare.
            Det jag protesterar emot är vissa förslag som ingår i balken och
            som vi i oppositionen inte tycker om. Det är det jag försöker
            diskutera det som ligger i själva balken och det som den handlar
            om. Det är bra om man har så breda majoriteter som möjligt bakom
            lagtexter.
          </note>
          <note>
            Ni visar upp stolthet nu när ni pratar om socialförsäkringen
            och rehabkedjan, som drabbar människor. Det är hedervärt av Helena
            Rivière att säga att det är en och annan. Det är 54 000 som kommer
            att råka illa ut i rehabkedjan.
          </note>
          <note>
            Ni har gjort så många förändringar. Ni har sänkt ersättningarna.
            Ni beskattar de sjuka och de arbetslösa. Ni har tagit bort socialförsäkringsnämnderna.
            Ni har ökat kontrollen, som du sade. Det är kontrollen som gör
            att vi blir sjuka. Man tittar på arbetsförmågan. Det är bara det
            att man inte vet vad arbetsförmågan är; det har ni ju svarat själva.
          </note>
          <note>
            Vad ni gör är att skapa en oro för svenska folket, som via avgifter
            har betalat sin försäkran. Och detta är ni stolta över att ni
            drar in! Ni pratar inte någonting om förebyggande arbetsmiljöarbete
            så att människor inte blir arbetsskadade eller sjuka. Ni lägger
            hela ansvaret på individen och säger att ni ska sänka avgifterna
            för företagen. Arbetsgivaren ska få subventioner för att han ska
            ta tillbaka den sjuka människan som han har slagit ut. Det hade
            ni fått reda på om ni hade pratat med någon. Det är ingen av er
            som pratar om förebyggande arbetsmiljöarbete. När vi väl har blivit
            utslagna ska arbetsgivaren ha betalt för att ta tillbaka oss!
            Visst är det en konstig politik?
          </note>
          <note>
            Med detta vill jag säga att vi inte står bakom era stupstockar
            i rehabkedjan. Det är inte med stolthet som jag säger att er statsminister
            säger en sak och gör en annan. Det är inte bra för landet.
          </note>
          <note type="speaker">
            Anf. 105 HELENA RIVIÈRE (m) replik:
          </note>
          <note>
            Herr talman! Det är kontrollstationer jag pratar om. Det handlar
            om kontrollstationer för att kontrollera om individen har arbetsförmågan
            eller inte. Jag vet inte om det i Solveig Zanders mening är att
            vara empatisk mot människor. Att ta hand om dem och inte lämna
            dem åt sitt öde är för mig att visa empati.
          </note>
          <note type="speaker">
            Anf. 106 SOLVEIG ZANDER (c):
          </note>
          <note>
            Herr talman! Jag blev föranledd att begära ordet av att Siw Wittgren-Ahl
            apostroferade mig. Hon säger att ingen på något sätt har beklagat
            att det finns människor som i den nya sjukförsäkringsreformen
            kommer i kläm.
          </note>
          <note>
            Det var precis det jag sade när jag stod här. Jag sade att jag
            beklagar varenda människa som kommer i kläm i den nya reformen.
            Men för den sakens skull är det vår uppgift att göra vad vi kan
            för att alla människor ska få den varma handen och den enskilda
            hjälpen att komma tillbaka från sin sjukdom.
          </note>
          <note>
            Då har vi satt in åtgärder för förebyggande arbete. Företagshälsovården
            har fått en speciell uppgift i dag att jobba förebyggande ett
            vidgat område och en vidgad uppgift att också kunna jobba som
            primärvård för att kunna ta hand om personer när de får sin första
            sjukdag och inte vänta tills det blir ett stort problem på arbetsplatsen.
            Det om något är förebyggande hälsovård.
          </note>
          <note>
            Vi har aldrig satsat så mycket pengar som vi gör just nu på förebyggande
            hälsovård. Det är precis det som gör att människor nu har kommit
            tillbaka från sjukskrivningar. Sjukskrivningarna har minskat,
            men det har tydligen gått Siw Wittgren-Ahl förbi. Den här sjukförsäkringsreformen
            möjliggör att enskilda människor blir sedda och inte bortlämnade
            som sjukskrivningsoffer.
          </note>
          <note>
            Anf. 107 SIW WITTGREN-AHL (s):
          </note>
          <note>
            Herr talman! Ni gick till val på att minska utanförskapet, Solveig
            Zander. Om er sjukförsäkringspolitik har lyckats varför är det
            då 70 000 till i utanförskap? Varför är det 100 000 fler som är
            arbetslösa?
          </note>
          <note>
            Om man forskningsmässigt går in och tittar på vad det är som
            har hänt i sjukförsäkringen ser man att det är tre timmar som
            har lagts till. Det kan man kanske tycka är mycket. Ni står här
            och säger att det aldrig har satsats så mycket på sjukförsäkringen,
            och det är väl bra att man gör det.
          </note>
          <note>
            Men jag frågar mig: Vad gör ni för att folk inte ska bli sjuka?
            Ni säger att ni satsar på företagshälsovården. Men det har inte
            blivit så mycket. Vad vi har sett är 54 000 människor som inte
            har sjukförsäkring. Det pratar ni inte om.
          </note>
          <note>
            Men det är hedervärt, Solveig Zander, att du begär ordet och
            säger att du bryr dig. Det är en bra början. Och jag måste säga
            att det är hedervärt att Helena Rivière bryr sig. Den borgerliga
            alliansen har inte på något sätt gjort det när ni här i kammaren
            har applåderat den nya rehabkedjan. Ni har applåderat att människor
            ska ha tidsgränser i sjukförsäkringen.
          </note>
          <note>
            Jag har en fråga. Vad gör ni åt dem som ni har placerat på Arbetsförmedlingen
            efter den 1 april? Det vet inte arbetsförmedlarna. Vad gör ni
            med de sjuka? Vilka redskap finns att ta till? Det är det balken
            handlar om, och det var därför jag begärde ordet.
          </note>
          <note>
            I detta anförande instämde Leif Pettersson (s).
          </note>
          <note>
            Överläggningen var härmed avslutad.
          </note>
          <note>
            15 § En politik för det civila samhället
          </note>
          <note>
            Föredrogs
          </note>
          <note type="speaker">
            Anf. 108 SIV HOLMA (v):
          </note>
          <note>
            Herr talman! Regeringen har lagt fram propositionen En politik
            för det civila samhället där man vill skriva om målen genom att
            ersätta ordet folkrörelse med civilsamhälle. Man kan fråga sig
            varför den borgerliga regeringen lägger fram propositionen. Vad
            är det för problem man försöker tackla? Man säger inte tydligt
            och klart vad man vill. Vad man presenterar är dock en radda av
            borgerligt färgade ideologiska föreställningar föreställningar
            som på intet sätt är underbyggda av vare sig vetenskaplighet eller
            undersökningar och utredningar. Propositionen är en borgerlig
            ideologisk försöksballong. Terminologin är diffus. Det viktigaste
            ordet är civilt samhälle. Termen civilt samhälle är ett uttryck
            för den borgerliga nyspråkligheten och förberedelsen för en annan
            välfärdsmodell än den vi har och som mer bygger på välgörenhet
            och frivilliga krafter.
          </note>
          <note>
            Herr talman! Den borgerliga regeringen rör i propositionen vid
            den svenska demokratins kärna. Folkrörelserna är demokratins vagga
            och garant. Demokrati- och folkrörelseutvecklingen började i mitten
            av 1800-talet. Då kämpade frikyrkorörelsen för yttrandefrihet.
            Man bekämpade konventikelplakat, det vill säga att man skulle
            kunna ha religiösa sammankomster utan att en präst var närvarande.
            Det var en hård strid mot en reaktionär stat och en reaktionär
            kyrka. Många utvandrade till Amerika av den orsaken. Det var inte
            bara fattigdomen som drev människorna dit, utan bristen på demokrati
            och yttrandefrihet.
          </note>
          <note>
            Senare följde nykterhetsrörelsen, rösträttsrörelsen och de stora
            så kallade folkriksdagarna. Arbetarrörelsen växte fram. Även bönderna
            bildade sina organisationer och politiska partier. Motståndarna
            till dessa folkrörelser var också emot alla reformer som gick
            i demokratisk riktning.
          </note>
          <note>
            Herr talman! Den här propositionen försöker förringa de svenska
            folkrörelsernas betydelse. Den borgerliga regeringen föreslår
            att begreppet folkrörelse med dess associationer till gemensamt
            arbete och social gemenskap ska bytas mot det oprecisa begreppet
            civilsamhälle.
          </note>
          <note>
            Med begrepp som entreprenörskap ska folkrörelser medverka till
            det borgerliga, ideologiska paradigmskiftet. Det ska ske genom
            att gå från folklig förankring till ekonomiska associationer som
            på politiskt uppdrag ska utföra tjänster som i dag utförs av den
            offentliga sektorn. Folkrörelser blir företag som ska följa de
            kriterier som gäller för sådana, och därmed upphör den ideella
            sektorn att vara ideell. Det är i denna utveckling som det borgerliga
            paradigmskiftet behövs. Därför vill man börja använda sig av det
            nyspråkliga begreppet civilsamhället.
          </note>
          <note>
            Herr talman! Detta är idéer och föreställningar om det civila
            samhället som importerats från andra länder med en helt annan
            välfärdsmodell än den vi har. I den anglosaxiska världen betyder
            civil society i stort sett allt som inte är statligt. För exempelvis
            den italienske socialisten och teoretikern Antonio Gramsci betyder
            civilsamhälle i första hand folkliga rörelser. Den tyska sociologen
            Weber räknade in företag och näringsliv i civilsamhället. I propositionen
            lutar man närmast åt en definition av civilsamhället som allt
            som inte är statligt.
          </note>
          <note>
            Herr talman! De svenska folkrörelserna är inte, och har aldrig
            varit, någon del av statsförvaltningen eller statlig verksamhet.
            Själva ordet folkrörelse uttrycker en brett förankrad, frivillig,
            förenad, aktivt pådrivande och självförvaltande kraft för samhällsförändring
            som kommer från själva folket. Andra beteckningar som ideella,
            idéburna eller frivilligorganisationer har samma innebörd.
          </note>
          <note>
            Vem blir förvånad över att en borgerligt signerad proposition
            behandlar fackföreningsrörelsen styvmoderligt? Vem blir förvånad
            över att man i sin iver att bereda väg för sitt civila samhälles
            nya entreprenörer osynliggör de nya folkliga rörelserna såsom
            kvinnorörelsen och ungdomsrörelserna? Man väljer också att osynliggöra
            solidaritetsrörelserna som är så viktiga för den svenska biståndspolitiken.
          </note>
          <note>
            Herr talman! Civilsamhället var ett honnörsord i Östeuropa, särskilt
            i Tjeckoslovakien under kampen mot Husakregimen, för demokrati
            och mot stelbent kommandoekonomi kort sagt mot en förtryckande,
            odemokratisk stat. I det sammanhanget fungerade teorierna om civilsamhället.
            Det var en teoretisk och ideologisk murbräcka, men om man försöker
            använda samma teorier och föreställningar i Sverige blir resultatet
            ett annat.
          </note>
          <note>
            Sverige har ingenting av det som kännetecknar en östeuropeisk
            modell av förtryckande byråkrati. Nej, i Sverige har vi en offentlig
            sektor med offentlighetsprincip och demokratisk insyn. Försöker
            man att använda civilsamhället blir resultatet att i stället för
            att bryta ned en förtryckarapparat bryter man ned vår välfärdsmodell.
            Resultatet blir speciellt tydligt om man lyckas omvandla folkrörelserna
            till företag och entreprenörer där vinst blir dessa rörelsers
            främsta syfte.
          </note>
          <note>
            Herr talman! Ideella organisationer är en omistlig del av vår
            välfärdsmodell. Vi behöver både en stark, gemensamt finansierad
            sektor och den kanal för medmänskligt engagemang som de idéburna
            organisationerna utgör. Det är bra att idéburna organisationer
            utför uppgifter som kompletterar eller utvecklar den offentliga
            sektorn. De ideella organisationerna har dubbla roller. De är
            både aktörer och opinionsbildare. I egenskap av självständiga
            aktörer kan de granska den offentliga sektorn kritiskt och bevaka
            olika gruppers intressen. De kan ge röst åt de röstsvaga och formulera
            krav på samhällsförändring för den som inte är van att kräva något
            för egen del.
          </note>
          <note>
            Herr talman! Frivilliga krafter får aldrig bli ett sätt för staten
            att få gratis arbetskraft eller ersätta det ansvar som politiken
            har på områden som arbetsliv och bostadspolitik. De ideella organisationerna
            får inte heller ta över så många uppdrag att de tappar sin självständighet
            och sin roll som utomstående observatör.
          </note>
          <note>
            Den borgerliga regeringen lyfter fram vikten av avtal mellan
            staten och frivilligorganisationer, men man presenterar inte några
            konkreta förslag på hur denna samverkan ska fungera. Vi, de rödgröna,
            föreslår däremot att riksdagen beslutar om att införa årliga överläggningar
            där regeringen och Sveriges Kommuner och Landsting deltar tillsammans
            med representanter från folkrörelserna. Vi anser att folkrörelserna
            ska ha en formell årlig förhandlingsrätt.
          </note>
          <note>
            Herr talman! Vänsterpartiet står bakom samtliga rödgröna reservationer,
            men för att vinna tid yrkar jag bifall endast till reservation
            1.
          </note>
          <note type="speaker">
            Anf. 109 LARS WEGENDAL (s):
          </note>
          <note>
            Herr talman! Jag tänker börja med att konstatera att det var
            den dåvarande socialdemokratiska regeringen som i oktober 2005
            beslutade att tillsätta en särskild utredare med uppdrag att lämna
            förslag om den framtida folkrörelsepolitikens inriktning, omfattning
            och utformning. Utredningsdirektiven är en intressant läsning
            som tydligt visar den dåvarande regeringens synsätt och ambitioner.
          </note>
          <note>
            När sedan det olycksaliga hände att vi fick en ny regering i
            valet 2006 bestämde sig den nya, moderatledda regeringen för att
            ha kvar de socialdemokratiska utredningsdirektiven men tillföra
            kompletterande direktiv som främst handlade om effekten av villkorade
            statsbidrag, effekten av att öka antalet villkorslösa bidrag och
            minska antalet villkor för statsbidragen. Inom parentes kan man
            säga att när man läser utredningen och propositionen kan man se
            att tilläggsdirektiven har haft en ganska marginell betydelse.
            Naturligtvis har ändå de politiska bedömningarna blivit helt annorlunda
            i denna proposition än vad de hade blivit om vi i oppositionen
            fått lägga fram våra förslag.
          </note>
          <note>
            Herr talman! Trots allt skulle jag vilja ge regeringen och dess
            handläggare Peter Öhrn ett erkännande för det sätt som man har
            försökt arbeta med denna proposition, nämligen med ett stort mått
            av transparens och, på gott och ont, ett nytt sätt att hämta in
            synpunkter på de få förslag man har. Det har varit ett folkrörelseforum
            med en öppen dialog där många uttryckt att man blivit lyssnad
            på. Det är av avgörande betydelse för de ideella och idéburna
            rörelserna. Det har varit remisshantering på nätet där värdefulla
            synpunkter kunde lämnas in, men det blev kanske ändå inte den
            succé som man hade väntat sig.
          </note>
          <note>
            Herr talman! Detta politikområde, folkrörelsepolitiken, får inte
            bara vara en politik där läpparnas bekännelse gäller, utan det
            måste även innehålla faktiska åtgärder som innebär att politikområdet
            blir tydligare och stärks. Jag måste tyvärr säga att detta är
            en av de mest pratiga propositioner jag någonsin har läst. En
            proposition inom detta område måste helt enkelt innehålla skarpa
            förslag som ger politiken en tydlig kontur. Detta saknar vi rödgröna.
            Vi lyfter fram just dessa frågor i några av våra reservationer
            och i vårt särskilda yttrande i betänkandet.
          </note>
          <note>
            Vi tar också upp frågan om begreppen civilsamhället kontra folkrörelserna,
            den ideella och idéburna sektorn, där vi menar att det inte finns
            någon som helst anledning att byta ut redan etablerade begrepp
            mot nyspråkliga begrepp som både är otydligare och riskerar att
            leda tanken fel.
          </note>
          <note>
            När man läser propositionen blir man förvirrad av alla de olika
            begrepp man använder. Det verkar som om man under hela resans
            gång ändå haft i åtanke att bibehålla begreppet folkrörelse. Inte
            minst såg man det när man lade ut propositionsförslaget på nätet
            några månader innan propositionen var klar. Då fanns inte tanken
            om det civila samhället med. Men därefter har något hänt. Vi socialdemokrater
            tror inte att det är något enstaka remissyttrande som har fått
            avgöra. Det var ju ändå inte så många som kom in med synpunkter
            i detta läge. Vi tror mer på att det kan ha avgjorts av en yngre
            okunnig ideolog i Regeringskansliet som mot bättre vetande trodde
            att begreppet folkrörelse hade stark koppling endast till arbetarrörelsen.
            Men den kunskapen har vi väl att det är ett mycket bredare begrepp
            än så, eller hur?
          </note>
          <note>
            Herr talman! Det är även i detta sammanhang, det vill säga i
            diskussionen om målen för detta politikområde, som vi i våra resonemang
            lyfter in folkbildningen som en viktig del av folkrörelsearbetet.
            Det finns en stark historisk koppling mellan folkrörelser och
            folkbildning. Det är en koppling som vi menar tydligt måste framgå
            av målformuleringen. Vi menar att det är högst anmärkningsvärt
            att partier i regeringen inte ser denna grundläggande koppling.
          </note>
          <note>
            Att Moderaterna inte gör det har jag full förståelse för. Det
            är ett parti som fram till 2006 gjorde allt för att snäva in folkbildningen
            både innehållsmässigt och ekonomiskt. Men övriga partier, som
            man ju ändå i någon mening kan hävda har en folkrörelseförankring
            och naturligtvis borde förstå betydelsen av en bred och förankrad
            folkbildning hur kan de tappa bort denna viktiga koppling?
          </note>
          <note>
            I en annan reservation tar vi rödgröna upp att man i propositionen
            inte har lyft fram fackföreningsrörelsens 4,2 miljoner medlemmar
            och idrottsrörelsens 3 miljoner medlemmar. Att två så stora delar
            av folkrörelserna de ideella och idéburna organisationerna som
            har en så viktig roll i människors demokratisträvanden inte omnämns
            mer än som en statistisk siffra menar vi är ett tecken på att
            regeringen ser på folkrörelsernas organisationer på ett väldigt
            snävt och begränsat sätt.
          </note>
          <note>
            Herr talman! I delar av denna proposition är regeringen mån om
            att koppla ihop politikområdet folkrörelsepolitik med andra politikområden.
            Vi har här i kammaren redan behandlat kopplingen till det socialpolitiska
            området, och på gång är kopplingen till integrationspolitiken
            och kulturpolitiken. Då väljer regeringen att kalla det de idéburna
            organisationerna inom det sociala området.
          </note>
          <note>
            Vi har ju redan haft den debatten i kammaren, och där framgick
            ganska tydligt skillnaderna mellan regeringspartierna och oss
            i oppositionen. Den tydligaste skillnaden låg i synen på det som
            vi kallar röstbärare kontra utförare. Detta med röstbärare kontra
            utförare är också en del av den proposition vi nu behandlar i
            kammaren, men det kommer inte till så konkret uttryck som det
            gjorde när riksdagen behandlade propositionen om det sociala området.
            För vår del handlar det om en väldigt viktig balansgång.
          </note>
          <note>
            Den ideella organisationen ska fortfarande bygga på ideellt engagemang
            och på lust, och samtidigt ska ideella organisationer när de väljer
            att utföra skattefinansierade verksamheter ha långsiktiga spelregler
            för detta engagemang. Men ideella och idéburna organisationer
            får inte reduceras till att vara underleverantörer. Utrymmet för
            det ideella engagemanget och eget initiativ får inte förminskas.
            Det är viktigt att man får spelregler som inte tvingar in organisationerna
            i mer företagslika former. Flertalet organisationer har valt att
            vara ideella därför att de inte ville vara till exempel aktiebolag.
            Detta är en oerhört viktig aspekt som aldrig får förringas.
          </note>
          <note>
            Det får inte heller förringas att idéburna och ideella organisationer
            ser olika ut. På detta tema har vi rödgröna en reservation som
            handlar om social ekonomi och entreprenörskap. Vi menar att dessa
            viktiga delar av propositionen borde regeringen ha låtit bli att
            lyfta in, för de leder ofta tanken till att det skulle vara regeringens
            huvudsakliga syfte med propositionen att lyfta över samhällsfinansierad
            välfärdsverksamhet från offentliga utförare till ideella organisationer.
            Vi menar att man då ökar risken för att dessa ideella organisationer
            tappar sin uppgift att ge en röst åt de svaga, att synliggöra
            osynliggjorda erfarenheter, att stärka och skydda den som är utsatt
            och att formulera krav på förändring för den som inte är van att
            kräva något för egen del.
          </note>
          <note>
            Herr talman! Vi socialdemokrater står naturligtvis bakom alla
            de reservationer vi har tillsammans med Vänsterpartiet och Miljöpartiet,
            men för tids vinnande yrkar jag bifall endast till reservation
            1.
          </note>
          <note>
            I detta anförande instämde Nikos Papadopoulos, Göran Persson
            i Simrishamn och Leif Pettersson (alla s).
          </note>
          <note type="speaker">
            Anf. 110 MATS PERTOFT (mp):
          </note>
          <note>
            Herr talman! Det är faktiskt med viss förvåning som jag deltar
            i den här debatten. Om man i hela sitt vuxna liv har jobbat inom
            idéburen sektor och folkrörelser blir man lite undrande över denna
            namnstrid och hur allt måste bli annorlunda. Om man dessutom har
            levt en tid i andra länder undrar man om regeringen inte blandar
            ihop begreppen lite.
          </note>
          <note>
            Siv Holma var inne lite på denna fråga, och jag vill ta upp den
            än en gång. Det handlar om att man använder begreppet civilsamhälle.
            Jag har själv bott många år i Tyskland. Där pratar man inte om
            civilsamhälle utan om gemeinnützig det allmännyttiga. Om vi skulle
            översätta det till svenska hamnar vi helt fel, för då hamnar vi
            inom bostadssektorn. I Tyskland handlar det just om sådant som
            vi debatterar i dag: idéburna organisationer, folkbildning etcetera.
          </note>
          <note>
            Lika fel blir det när vi översätter det anglosaxiska civil society
            till svenska. Jag undrar varför man ska göra detta. Vi har faktiskt
            ganska vettiga begrepp som vi kan definiera här i Sverige själva.
          </note>
          <note>
            För min och Miljöpartiets del är det viktigt att behålla begreppen
            den ideella sektorn och folkrörelser, för de begreppen är vi vana
            vid. Det blir enklare och tydligare så. Då uppstår inte risken
            för misstolkningar och så vidare.
          </note>
          <note>
            Det är lätt för oss här i riksdagen att alltid anlägga ett riksperspektiv.
            Det är lätt att tro att allt avgörs på riksplanet, på departementen
            och så vidare, men min upplevelse av arbete i den ideella sektorn
            är att motparten oftare är det lokala styret.
          </note>
          <note>
            När jag satt som kommunalråd i Södertälje var det de lokala ideella
            organisationerna och folkrörelserna som jag mötte. Därför förstår
            jag inte riktigt allianspartiernas motvilja att skriva in att
            man ska ha SKL som en ordinarie part i samtalen, i årliga möten.
            Det är ju detta som är det viktiga: att det sker i närsamhället.
          </note>
          <note>
            Däremot vet jag att många av organisationerna gärna vänder sig
            mot riksperspektivet. Samtidigt upplever jag att det egentligen
            inte är där som frågorna hör hemma. De hör hemma i närsamhället.
          </note>
          <note>
            Det är viktigt att vi pekar på detta och tydliggör det. Här kommer
            jag till min nästa punkt när det gäller kritik. Jag har respekt
            för det sätt som man har arbetat på, för det här rådslaget med
            de idéburna organisationerna. Men man har missat en hel del. Man
            har missat det som den här alliansregeringen brukar missa. Man
            tror att man själv ska sitta vid makten i evigheter. Man har helt
            missat att det är av principiell betydelse att ha breda blocköverskridande
            överenskommelser. Den här regeringen är totalt oförmögen till
            detta.
          </note>
          <note>
            Jag vet inte om det är en sjukdom. Det är i alla fall ett tillstånd.
            Man vill inte ha detta. Det kanske är psykiskt. Det kanske är
            politiskt. Vad vet jag? Men jag saknar detta. När jag möter representanter
            för folkrörelser och ideella organisationer är de oroliga. Ni
            skapar en oro där ute.
          </note>
          <note>
            Vi från oppositionen blev insläppta i sista minuten och fick
            säga ungefär: Det här var kanske inte det värsta utan någorlunda
            bra. Men vi var inte med i dialogen. Det är samma sak när det
            gäller den dialog som nu pågår. Detta må vara ideologiskt motiverat,
            men jag tycker att vi som förtroendevalda i Sveriges riksdag har
            ett ansvar att tänka längre än mandatperioden. Då handlar det
            om blocköverskridande arbete. Då handlar det om breda bitar, där
            man inser att Folkrörelsesverige, den ideella sektorn i Sverige,
            inbegriper även politiska partier.
          </note>
          <note>
            Vi skulle önska att Sveriges Kommuner och Landsting var med i
            alla överläggningar. På samma sätt bör också de politiska partierna
            vara delaktiga i detta.
          </note>
          <note>
            Just med hänvisning till mitt praktiska arbete och erfarenheten
            av detta menar vi från Miljöpartiets sida tillsammans med Socialdemokraterna
            och Vänsterpartiet att det finns betydande brister.
          </note>
          <note>
            Jag kan väl lägga till att det inte hade varit svårt att rätta
            till det här. De synpunkter vi kommer med innebär inte de allra
            största skillnaderna. Det hade varit ganska enkelt att tillmötesgå
            våra krav, men det har man valt att inte göra, som så ofta. Det
            är synd. Det är beklagligt.
          </note>
          <note>
            Från Miljöpartiets sida står vi naturligtvis bakom alla reservationer
            som vi har i det här ärendet, men för tids vinnande vill vi yrka
            bifall endast till reservation nr 1.
          </note>
          <note>
            (Applåder)
          </note>
          <note type="speaker">
            Anf. 111 HANS WALLMARK (m):
          </note>
          <note>
            Herr talman! Vi kan notera att vi avverkade veckans sista votering
            för en stund sedan. Vi har nu kommit till veckans sista ärendedebatt.
            Därefter följer en plenifri vecka.
          </note>
          <note>
            Herr talman! Det måste vara riktiga konnässörer som sitter här
            i kammaren för att delta i och lyssna på den här debatten.
          </note>
          <note>
            Det var ett ideologiskt laddat tal som Siv Holma framförde. Hon
            fick till och med med sig Gramsci, så man känner igen de gamla
            vänsterpartitakterna. Det är samtidigt bra att Siv Holma är tydlig.
            Då markerar hon nämligen också att det är Vänsterpartiet som anför
            den rödgröna oppositionen inom kulturens område. Det är ett bra
            besked, och det är ett tydligt besked. Det är alltså Siv Holma
            och Gramsci som definierar vänsteroppositionens kulturpolitik.
          </note>
          <note>
            Det vi har att debattera och längre fram fatta beslut om handlar
            om en politik för det civila samhället. Det förslag regeringen
            i sin tur lagt fram bygger på samtal och dialog just med de berörda.
            Det har handlat om att involvera och att vara inkluderande. Tanken
            är nu att efter beslut formalisera det fortsatta arbetet med att
            lyssna och lära. Det ska rent av forskas inom området.
          </note>
          <note>
            Jag tycker att det är tydligt att regeringen har lyssnat i den
            helt unika remissbehandlingen när det gäller förslag till propositionen.
            Det är ett förfarande som har följts av dialogen och överenskommelsen.
            Man har tagit in, resonerat, avvägt och redovisat sina egna ställningstaganden
            för och emot olika förslag och synpunkter.
          </note>
          <note>
            Herr talman! Propositionens idé och mening kan sammanfattas i
            den dialog som ska ske med det civila samhällets organisationer
            genom att
          </note>
          <note>
            Herr talman! Precis som har sagts tidigare har det förekommit
            en principiell diskussion kring begreppet det civila samhället,
            civilsamhället. Är det endast ett förkastligt utländskt låneord?
          </note>
          <note>
            För egen del ser jag det som en gåva från Öst- och Centraleuropa.
            Människor med unika erfarenheter av att ha levt på andra sidan
            järnridån under decennier utvecklade en insikt om den lilla människan
            och den lilla gruppen i förhållande och relation till makt och
            stat. Och i min värld är samhället alltid större än staten.
          </note>
          <note>
            En person som verkligen har tänkt och talat mycket om just det
            civila samhället är Tjeckiens tidigare president Václav Havel.
            Jag vill hävda att Václav Havel är en symbol i Europa för självständigt
            tänkande, en röst för samvete, ansvar och respektfullhet.
          </note>
          <note>
            Han skrev och talade 1994 om det civila samhället. Jag ska be
            att få läsa en hemgjord svensk översättning av ett engelskt verk:
          </note>
          <note>
            I generella ordalag kan man beskriva det civila samhället som
            det samhälle där medborgarna deltar på många parallella, ömsesidigt
            kompletterande sätt i det offentliga livet, i förvaltandet av
            det gemensamma bästa och i det offentliga beslutsfattandet.
          </note>
          <note>
            I vilken omfattning, på vilket sätt och i vilka former detta
            deltagande sker beror i huvudsak på deltagarna själva, på deras
            initiativförmåga och fantasi, även om detta sker inom ett existerande
            legalt ramverk. Det är alltså ett samhälle som inte bara erkänner
            såväl individuell som gemensam kreativ förmåga som en viktig del
            av det offentliga samtalet, utan som också tar hela sin utgångspunkt
            i denna kreativa förmåga.
          </note>
          <note>
            Statens uppgifter i ett sådant samhälle är begränsade till att
            gälla enbart det som inte kan göras av någon annan, som lagstiftning,
            militärt försvar, inre och yttre trygghet och upprätthållande
            av lag och ordning.
          </note>
          <note>
            Något förenklat kan vi säga att det civila samhället vilar på
            tre pelare. Dessa tre pelare är: föreningsfrihet, decentralisering
            av statsmakten och delegering av några av dess uppgifter till
            förhållandevis oberoende grupper och enheter. Det är de tre grundläggande
            mål som vi borde arbeta mot för att restaurera och återuppbygga
            det civila samhället i mitt land.
          </note>
          <note>
            Herr talman! Václav Havel kan naturligtvis bara tala utifrån
            sina erfarenheter och sin bakgrund i ett Tjeckoslovakien och därefter
            i ett Tjeckien som var präglat av decennier av förtryck. Därför
            går naturligtvis inte alltihop att överföra till Sverige, men
            det finns ideologiska och idémässiga element i det han säger som
            är användbara i vårt land och i världens alla övriga länder.
          </note>
          <note>
            Jag ska förflytta mig från presidentpalatset i Prag, Tjeckien,
            till Smålandsposten i Växjö. Det är en bit. Men jag vill ändå
            göra denna resa tillsammans med ledamöterna här i kammaren. Smålandsposten
            hade nämligen en ledare den 28 december förra året där det just
            resonerades kring civilsamhället. Ledarskribenten skriver så här:
          </note>
          <note>
            Civilsamhället mer än en lek med ord.
          </note>
          <note>
            Nu är dock civilsamhället ett vedertaget begrepp. Den professor
            som förde in begreppet det civila samhället i svensk kontext var
            Hans L Zetterberg, som använde följande definition:
          </note>
          <note>
            Familjeliv, umgängesliv, föreningsliv, gudstjänstliv och fritt
            kulturliv. Det civila samhället har en broderskapsmoral som inte
            finns i marknadens sfär och en frivillighet som inte finns i statsmaktens
            sfär.
          </note>
          <note>
            Vidare skriver Smålandsposten:
          </note>
          <note>
            Det ligger således något mer i ordstriden, nämligen en ideologisk
            skillnad i synen på hur samhället ska organiseras. Det var ingen
            slump att den borgerliga regeringen i början av 1990-talet tillsatte
            en civilminister, Inger Davidson, för att öppna dörren för medborgarinsatser
            i den offentliga verksamheten.
          </note>
          <note>
            Herr talman! För egen del tycker jag att det finns mer i begreppet
            det civila samhället än i begreppet folkrörelsepolitik. Jag tycker
            att det är viktigt att se att det finns ett starkt civilsamhälle
            i Sverige och ett engagemang som bygger på lust och vilja att
            påverka, förändra och förbättra. En ny befolkningsstudie visar
            också att engagemanget är stabilt och att ungefär hälften av svenska
            folket lägger 15 timmar per månad i olika typer av ideellt engagemang.
            Det är idrotten som ledamoten Lars Wegendal nämnde, och det sociala
            frivilligarbetet är störst och helt dominerande.
          </note>
          <note>
            Civilsamhället som begrepp är något organisationerna har valt
            själva efter mycket begreppsdebatt där social ekonomi mest uppfattas
            som det kooperativa, det ideella som opinionsbildande och självständiga
            organisationer mest uppfattas som frivilligt arbete. Det finns
            också ideella som har anställda och även säljer tjänster.
          </note>
          <note>
            Det viktiga tycker jag är att politiken kan lägga en grund genom
            den syn som finns i överenskommelsen: De idéburna organisationernas
            roll, kompetens, utgångspunkter och värden respekteras, och det
            blir ett långsiktigt arbete att med de förutsättningarna fortsätta
            dialogen och bygga på den grunden med konkreta åtaganden.
          </note>
          <note>
            Herr talman! Avslutningsvis vill jag bara kort beröra en del
            av tankarna i motion 338 av Stefan Attefall. Jag tror att det
            är viktigt, när vi nu i alla fall från alliansens sida lyfter
            fram förslaget om det civila samhället och regeringens proposition,
            att man också ser att vi vill ha en delaktighet och synliggöra
            det civila samhället. Det är att ge med den ena handen och se
            med det ena ögat.
          </note>
          <note>
            Men då är det också viktigt att vi inte har skatteregler, moms
            och andra regler som försvårar och förhindrar just för det civila
            samhället så att vi därmed tar tillbaka med den andra handen och
            blundar med det andra ögat.
          </note>
          <note>
            Därför är den intention som kommer till uttryck i motionen viktig.
            Det som propositionen lägger fast och det kulturutskottets majoritet
            förordar är nämligen att se det civila samhället och nå full delaktighet.
          </note>
          <note type="speaker">
            Anf. 112 LARS WEGENDAL (s) replik:
          </note>
          <note>
            Herr talman! Som jag sade i mitt anförande, Hans Wallmark, är
            det lätt att man i en så här pratig proposition, som jag uttryckte
            det, i retoriken kan lova både det ena och det andra. Men ideella
            organisationer är väldigt måna om att få långsiktiga spelregler
            för sina intäkter, och jag uppfattar lite grann av det i Hans
            Wallmarks anförande också.
          </note>
          <note>
            Vi inom politiken ser naturligtvis gärna att självfinansieringsgraden
            för folkrörelserna är så hög som möjligt. Ett exempel på detta
            är folkrörelsernas intäkter från spel- och lotterimarknaden. Jag
            kan nu konstatera att regeringspartierna inte har kunnat komma
            överens om den framtida spelmarknaden, trots ett flertal väldigt
            självsäkra uttalanden av enskilda ledamöter här i kammaren.
          </note>
          <note>
            Det här är naturligtvis oerhört frustrerande för folkrörelserna
            som ser att utländska spelbolag månad för månad äter upp deras
            andel av spelmarknaden. Hur menar Hans Wallmark att folkrörelsernas
            andel av spel- och lotterimarknaden kan utvecklas för att därigenom
            stärka dessa organisationers möjligheter att finansiera sin verksamhet?
          </note>
          <note type="speaker">
            Anf. 113 HANS WALLMARK (m) replik:
          </note>
          <note>
            Herr talman! Jag tror att det är viktigt att vi hanterar spelberoende,
            oavsett om det handlar om individer eller organisationer. Jag
            tror att det är viktigt att det finns bra förutsättningar för
            ekonomin. Precis som Lars Wegendal nämner förs också diskussioner
            om spel, både hur vi ska ha vår egen spelpolitik i Sverige och
            i relation till de regler, önskemål och krav som kommer utifrån
            vårt EU-medlemskap.
          </note>
          <note>
            Jag tycker att det är viktigt att vi har en bra grund och bra
            förutsättningar för det civila samhället ekonomiskt. Därför tror
            jag att det är viktigt att det finns många intäktskällor. Spel
            och dobbel kan inte vara den enda, men för somliga är det viktigt.
          </note>
          <note>
            Det gäller också att se helheten och mångfalden. Jag tycker också
            att det är bra att alliansregeringen inom till exempel idrottens
            område, som Lars Wegendal själv har framhållit, har gett tydliga
            och bra spelregler och också ekonomiska förutsättningar för den
            svenska idrotten för i år och de kommande åren. Det tycker jag
            är ett tecken på att alliansregeringen verkligen bryr sig om det
            civila samhällets många olika aktörer.
          </note>
          <note>
            Ett annat sådant område som vi diskuterade för några månader
            sedan var den kyrkoantikvariska ersättningen, en viktig fråga
            för en annan sektor i det civila samhället, nämligen Svenska kyrkan.
          </note>
          <note type="speaker">
            Anf. 114 LARS WEGENDAL (s) replik:
          </note>
          <note>
            Herr talman! Vi kan naturligtvis spinna vidare på det här med
            idrott och spel, men jag ska inte göra det, för det handlar inte
            bara om de statliga bidragen till idrotten också om idrottens
            egna möjligheter i sina egna spelbolag att finansiera sin verksamhet.
            Där tror jag faktiskt att ni missar lite grann i tanken.
          </note>
          <note>
            Som företrädare för Moderaterna är säkert Hans Wallmark väldigt
            väl insatt i skattelagstiftningen. Det är ni ju. Inom det här
            området har nyss i varje fall tre utredningar presenterats, och
            de här utredningarna har en enorm betydelse för ideella organisationer.
            Propositionen lyfter även upp dessa frågor som centrala för folkrörelsernas
            organisation och egenförsörjning.
          </note>
          <note>
            Utredningen om inkomstbeskattning av stiftelser, ideella föreningar
            och registrerade trossamfund tillsammans med utredningen om mervärdesskatten
            för den ideella sektorn är två utredningar som har utlöst en enorm
            oro bland landets folkrörelser. Om regeringen landar i de förslag
            som utredningen föreslår kommer den grundläggande finansieringen
            att förändras totalt för ideella organisationer.
          </note>
          <note>
            Nu har regeringen inte annonserat någon proposition före valet,
            men man har ju även möjlighet att i vårpropositionen ange i vilken
            riktning man vill gå. Min fråga till Hans Wallmark är: Hur ser
            du på de föreslagna skatte- och momsreglerna för folkrörelsernas
            framtida finansiering? Avser ni att komma med några förslag i
            den ekonomiska vårpropositionen?
          </note>
          <note type="speaker">
            Anf. 115 HANS WALLMARK (m) replik:
          </note>
          <note>
            Herr talman! Precis som det noterades här spänner Lars Wegendal
            över ett antal områden som i alla fall hjälpligt kan dockas in
            i frågan om det civila samhället.
          </note>
          <note>
            Det är också intressant att Lars Wegendal använder två minuter
            av sin repliktid utan att berätta vad han själv tycker. Vad är
            den rödgröna oppositionens förslag på politik inom det här området?
            Det finns en möjlighet till, för jag ser att Mats Pertoft har
            talartid. Han kanske kan upplysa kammarens ledamöter om villkoren
            inom det här området.
          </note>
          <note>
            Det är precis som Lars Wegendal noterar: Moderater är rätt intresserade
            av skatter, herr talman. Det finns också en tydlig konfliktlinje
            mellan oss och den rödgröna oppositionen. Vi tycker om att sänka
            skatter för pensionärer och för arbetstagare, till skillnad från
            den rödgröna oppositionen som tycker om att höja skatter.
          </note>
          <note>
            När det gäller momsen är det, precis som Lars Wegendal säger,
            en fråga som bekymrar många i det civila samhället. Det var också
            vad jag försökte säga: Man får se upp så att man inte ger med
            den ena handen och tar med den andra. Jag har inga indikationer
            på att det skulle läggas fram något sådant förslag i vårpropositionen,
            ej heller under den innevarande mandatperioden.
          </note>
          <note>
            Därmed finns det all anledning för oss att i politiska samtal
            fram till valet i september 2010 utveckla vår respektive syn på
            hur vi ser på frågan. Vad tycker den rödgröna oppositionen och
            vad tycker alliansmajoriteten?
          </note>
          <note type="speaker">
            Anf. 116 MATS PERTOFT (mp) replik:
          </note>
          <note>
            Herr talman! Jag måste tyvärr börja med att göra Hans Wallmark
            besviken. Jag tänker inte gå in i någon skattedebatt. Jag vet
            mina begränsningar.
          </note>
          <note>
            Jag blev väldigt glad när Hans Wallmark nämnde Václav Havel.
            Han är en sådan radikaldemokrat, skulle jag vilja säga, värd all
            aktning. Det är ändå en lite speciell situation i ett land som
            har gått från diktatur till ett land som har haft en väldigt konservativ
            struktur de senaste åren.
          </note>
          <note>
            Jag tycker fortfarande att det är väldigt viktigt att reda ut
            vad civilsamhälle är, för ord är betydelsefulla. När jag har suttit
            här och lyssnat har två problem slagit mig. Det ena är vad som
            är motsatsen till civilsamhälle. Är det ett militärt samhälle
            eller är det något annat? Betyder det att alla delar som inte
            är delar av det civila samhället är militära?
          </note>
          <note>
            Sedan undrar jag också över de politiska partierna. De politiska
            partierna är vad jag vet oftast organiserade som ideella föreningar.
            Varför saknas de, eller är det här någon sorts avpolitisering?
            Det är det som gör det här svårt, Hans Wallmark. Jag ser diffusa
            begrepp. Jag ser begrepp som inte stämmer med vår övriga debattordning
            i samhället och som jag undrar över. Det här krånglar ju till
            det. Varför var inte alla politiska partier delaktiga i denna
            process om det ska ha handlat om ett civilt samhälle till exempel?
          </note>
          <note type="speaker">
            Anf. 117 HANS WALLMARK (m) replik:
          </note>
          <note>
            Herr talman! Det kanske var tur för flera parter att Mats Pertoft
            inte inledde den skattedebatt som jag bjöd upp till. Det finns
            alla skäl att göra det, för det är intressant och det kommer att
            bli en viktig fråga i valrörelsen 2010.
          </note>
          <note>
            Mats Pertoft nämnde också i inledningen av sitt anförande sina
            erfarenheter från Tyskland. Då kan man väl inte alldeles bortse
            från den rätt levande diskussion som förs i många länder just
            om civilsamhället, även om man i Tyskland också har haft diskussioner
            om Gemeinschaft, Gesellschaft och andra olika former, men visst
            är det här kolossalt intressant.
          </note>
          <note>
            Jag tycker faktiskt att det är en gåva till den europeiska debatten
            och diskussionen att ha fört in den typ av begrepp om civilsamhället
            som Václav Havel har gjort. Inte därför att vi har exakt lika
            erfarenheter, tvärtom, vi har levt i en trygg, stabil demokrati,
            vilket man inte har gjort i Tjeckien. Ändå tycker jag att det
            är ett intressant ideologiskt bidrag som han har gett till resten
            av Europa.
          </note>
          <note>
            Sedan tycker jag inte att man ska göra sig lustig på det sättet,
            herr talman, att man försöker missförstå begreppet så att det
            nästan blir utan innehåll. Man skapar en kontrast genom att säga
            att motsatsen till civilt skulle vara militärt. Jag tror faktiskt
            att de allra flesta förstår den djupare innebörden. Och det är
            ett etablerat begrepp i många länder som vi nu ansluter oss till.
          </note>
          <note>
            Jag tycker fortfarande att Hans L Zetterbergs definition, som
            Smålandsposten lyfte fram, är rätt bra: Familjeliv, umgängesliv,
            föreningsliv, gudstjänstliv och fritt kulturliv. Det civila samhället
            har en broderskapsmoral som inte finns i marknadens sfär och en
            frivillighet som inte finns i statsmaktens sfär.
          </note>
          <note>
            Herr talman! Även om detta inte gillas av Gramsci, även om det
            inte gillas av Siv Holma, även om det inte gillas av Vänsterpartiet
            borde Miljöpartiet med sin bakgrund i många av just det civila
            samhällets organisationer uppskatta den typen av breddning.
          </note>
          <note type="speaker">
            Anf. 118 MATS PERTOFT (mp) replik:
          </note>
          <note>
            Herr talman! Visst, Miljöpartiet har diskuterat dessa frågor
            väldigt länge, i alla fall så länge jag har varit mer aktiv, de
            senaste 20 åren. Det är just det som gör det problematiskt.
          </note>
          <note>
            Hans Wallmark använder begreppet ansluter sig. Det är just det
            som är ett problem när vi tittar på erfarenheterna från andra
            länder i Europa. Vi låtsas i Sverige som om alla de andra länderna
            vore lika, att vi har samma grogrund. Det är ganska olika. Det
            är väldigt positivt att det är olika. Jag gillar att det finns
            olikheter. Men vi ska vara medvetna om olikheterna. Om vi använder
            samma begrepp som andra länder men menar något annat blir det
            ohyggligt flummigt och krångligt. Om vi har olika saker ska vi
            benämna dem olika. Det är det som har varit min slutsats.
          </note>
          <note>
            När jag lyssnar på Smålandspostens definition tycker jag inte
            att den är så dålig, men jag tycker att det saknas något. Om Hans
            Wallmark eller Smålandspostens ledarskribent skulle vara konsekvent
            borde han ha lagt till politiska partier också. Jag tycker att
            det hör till det civila samhället att man organiserar sig politiskt.
          </note>
          <note>
            Då kommer jag till min sista fråga. Jag förstår fortfarande inte,
            när man har brett ut sig så starkt att man har gjort en överenskommelse,
            varför man inte klarade av att ha blocköverskridande samtal i
            denna fråga.
          </note>
          <note type="speaker">
            Anf. 119 HANS WALLMARK (m) replik:
          </note>
          <note>
            Herr talman! Avslutningsvis vill jag peka på att Mats Pertoft
            använde sina två minuter till att just betona olikhet. Där finns
            en politisk beröringspunkt mellan oss, för jag är också uppfylld
            av tanken på att se och bejaka olikheten. Vi ska ha mångfald.
            Det ska få se olika ut, såväl i Europa som i vårt eget land. Det
            är därför jag menar att den här propositionen genom att lyfta
            fram civilsamhället är så mycket bredare, ser så mycket mer än
            ordet folkrörelsepolitik.
          </note>
          <note>
            Herr talman! Jag är rätt övertygad om att många som organiserar
            sig just i det civila samhället, i ideella organisationer, i olika
            förbund och föreningar, arbetar ideellt och har en idé inte känner
            sig som en del av folkrörelsepolitikens Sverige. Med den här propositionen,
            det här förslaget breddas och fördjupas detta. Det finns mer djup
            i ett civilt samhälle än i det tidigare begreppet.
          </note>
          <note type="speaker">
            Anf. 120 SOLVEIG TERNSTRÖM (c):
          </note>
          <note>
            Herr talman! Jag håller i min hand regeringens proposition En
            politik för det civila samhället . Jag måste också säga att ordet
            civil får mig att känna mig ganska svalt oberörd. Det oroar mig
            lite grann. Jag vill därför också stanna vid det här ordet, civil.
          </note>
          <note>
            Civil, som jag också har uppfattat det, är väl motsatsen till
            militär. Det står det också i ordböckerna. Det är också släkt
            med civilisation och civiliserad. Och då, skulle jag vilja säga,
            närmar vi oss kultur. Man talar om olika kulturer, olika civilisationer.
            Är man civiliserad är man kanske också kultiverad.
          </note>
          <note>
            Ordet civil har kanske större sprängkraft än man först inser.
            Det är väl det som den här propositionen också har.
          </note>
          <note>
            Jag skulle vilja säga att det civila samhället är själva rotfästet,
            underlaget till den folkliga rörelse som har utvecklat vår demokrati.
            I regeringens proposition betonas också det civila samhällets
            betydelse för demokratin och understryks att det civila samhällets
            oberoende och självständighet ska säkerställas.
          </note>
          <note>
            Dessutom önskar regeringen se en större mångfald och entreprenörer
            inom det civila samhällets olika områden. Det är då också angeläget
            att anpassa regelverket så att det inte försvårar utan utvecklar
            demokratin.
          </note>
          <note>
            Det är väl bra, herr talman, att alltid hålla dialogen levande
            mellan medborgarna, att stimulera till engagemang och medverkan
            och att få den enskilde medborgaren att förstå sitt värde i samhället.
            Det är det viktiga budskapet i det civila samhället, i vår demokrati.
          </note>
          <note>
            Just nu håller jag på att läsa Nobelpristagaren Herta Müllers
            Hjärtdjuret . Jag blir förstenad av skräck och sorg när hon beskriver
            diktaturen Ceauşescus Rumänien. Med konstnärlig alldeles högoktanig
            poetisk precision beskriver hon hur människor delas upp i två
            klasser, förövare och offer.
          </note>
          <note>
            Det värsta brottet i en diktatur är när människor möts i små
            grupper, i små nätverk, tänker fritt och för en dialog med varandra.
            Då börjar de försvinna en efter en. Kulturella små grupper hör
            naturligtvis till de mest brottsliga i en diktatur. Den kulturella
            människan är, som vi alla vet, den absolut största faran för staten,
            härskaren, i en diktatur.
          </note>
          <note>
            I propositionen definieras civilsamhället som en arena skild
            från staten, marknaden och det enskilda hushållet, där människor
            i grupper, organisationer, agerar tillsammans för gemensamma intressen,
            som har någon form av oegennyttigt uppdrag och inte är vinstdrivande.
            Det där tycker jag om.
          </note>
          <note>
            Vi har naturligtvis här i kammaren och i riksdagen kommit i kontakt
            med det civila samhället. Kanske var det där vårt politiska engagemang
            började i de klassiska folkrörelserna. För mig började mitt engagemang
            i kvinnorörelsen. Jag började läsa Elin Wägner på 60-talet. Då
            först började jag förstå den svenska kvinnans kamp för vår rösträtt
            1921. Jag förstod också då att nu hade kvinnorna börjat lägga
            sig i världspolitiken.
          </note>
          <note>
            År 1919 var Elin Wägner med om att bilda en svensk sektion av
            Internationella Kvinnoförbundet för Fred och Frihet, IKFF. Det
            förbundet, herr talman, lever fortfarande i dag och arbetar aktivt
            mot kärnkraft och kärnvapen samt för fred och frihet. Här finns
            mycket att forska i vad gäller det civila samhället. Glädjande
            nog bedömer regeringen att ett flervetenskapligt forskningsprogram
            om det civila samhället ska inrättas under 2010. Tänk att det
            tycker jag är en bra nyhet. Jag önskar naturligtvis att det också
            ska bli möjligt för de svenska medborgarna att bli fullt delaktiga
            i den forskningen.
          </note>
          <note>
            Till sist yrkar jag bifall till förslaget i utskottets betänkande.
            Tack, herr talman, och jag önskar en trevlig plenifri vecka!
          </note>
          <note type="speaker">
            Anf. 121 LARS WEGENDAL (s) replik:
          </note>
          <note type="speaker">
            (SOLVEIG TERNSTRÖM (c):
          </note>
          <u who="unknown" xml:id="i-48324bd277a207c5-0">
            <seg>
              Inte tala om ekonomi nu! Inte!)
            </seg>
          </u>
          <note>
            Herr talman! Tack för tipset! Nej, jag ska hålla mig till de
            frågor som Solveig Ternström själv tog upp.
          </note>
          <note>
            När regeringen söker sina motiv till att ändra begreppet folkrörelse
            till civilsamhälle lyfter man bland annat upp vikten av att även
            föra in lite mer löst sammansatta grupperingar i begreppet. Det
            är ett av motiven för att ändra begreppet. De har på något sätt
            haft svårt att finna sin plats inom begreppet folkrörelse. Det
            här tycker jag är ett gott syfte som man spontant känner ligger
            i tiden, det vill säga att föra in lite löst sammansatta grupperingar
            i begreppet. Men när jag sedan läser propositionen kan jag inte
            finna på vilket sätt de löst sammansatta grupperingarna har präglat
            propositionens innehåll.
          </note>
          <note>
            Min enkla fråga handlar då inte om ekonomi, utan den handlar
            om var jag kan finna att man tar hänsyn till de löst sammansatta
            grupperingarna i propositionen och i det framtida folkrörelsearbetet.
            Är det bara läpparnas bekännelse när man säger att de ska lyftas
            in i arbetet?
          </note>
          <note type="speaker">
            Anf. 122 SOLVEIG TERNSTRÖM (c) replik:
          </note>
          <note>
            Herr talman! Jag känner inte alls att det är fråga om några löst
            infogade sammanhang. Jag känner att här finns möjligheter för
            nya låt oss kalla det civila projekt. Det är naturligtvis i viss
            mån en språklig fråga.
          </note>
          <note>
            Jag kan ge ett exempel. För tio år sedan startades ett kvinnoprojekt,
            nämligen forskning för kvinnors hälsa, 1,6 miljonerklubben, som
            jag nu också är delaktig i. Det fick mig att mer titta på de politiska
            resonemangen.
          </note>
          <note>
            Här finns en ideell förening som egentligen inte riktigt passar
            in bland de klassiska folkrörelserna. Det är precis vad vi talar
            om, att det blir ett bredare projekt. Kanske det går att få in
            fler människor in i det civila samhället än om man bara talar
            om folkrörelser. Det behöver inte vara något fel på folkrörelser.
            De kan finnas med. Men ett civilt samhälle är så mycket mer är
            bredare. Man får fler idéer.
          </note>
          <note type="speaker">
            Anf. 123 LARS WEGENDAL (s) replik:
          </note>
          <note>
            Herr talman! Jag måste erkänna att jag inte alls förstod svaret.
          </note>
          <note type="speaker">
            (SOLVEIG TERNSTRÖM (c):
          </note>
          <u who="unknown" xml:id="i-48324bd277a207c5-1">
            <seg>
              Jag såg det!)
            </seg>
          </u>
          <note>
            Det som är mest skrämmande är att Solveig Ternström inte har
            förstått propositionen. Men det är en annan sak.
          </note>
          <note>
            Jag tänkte ställa en annan fråga om en sak som Solveig Ternström
            ändå tog upp i sitt anförande, nämligen forskningsinsatsen. Det
            är naturligtvis bra att man kan bedriva forskning. Det har vi
            också gjort, om vi ser tillbaka i tiden. Propositionen säger ingenting
            om summorna till insatsen, men det har presenterats i budgeten.
          </note>
          <note>
            Problemet är att det inte är fråga om några nya pengar. Ni plockar
            pengar från andra områden. Ni tar pengar från andra områden än
            kulturområdet. Det är 5 miljoner. Sedan tar ni ungefär 17 miljoner
            från kulturområdet till och med 18, tror jag.
          </note>
          <note>
            Jag har en enkel fråga. Menar Solveig Ternström att till exempel
            folkbildningen, som får stå för 16 av dessa miljoner, har för
            mycket pengar i dag? Anser Solveig Ternström att övriga kultursektorn
            har för mycket pengar så att den kan bidra till forskningsinsatsen?
          </note>
          <note type="speaker">
            Anf. 124 SOLVEIG TERNSTRÖM (c) replik:
          </note>
          <note>
            Herr talman! Det blev i alla fall pengar till slut, Lars Wegendal!
          </note>
          <note>
            Utbildning och forskning skulle kunna vara nära varandra. Det
            beror på hur man definierar dem. Just forskningen i dessa frågor
            kan också bli delaktig hos kulturmänniskorna. Jag ser att Lars
            Wegendal inte förstår. Vi kanske kan komma vidare i en annan debattsituation
            än här där vi kan arbeta lite bättre.
          </note>
          <note type="speaker">
            Anf. 125 DAN KIHLSTRÖM (kd):
          </note>
          <note>
            Herr talman! Först vill jag yrka bifall till förslaget i betänkandet
            och avslag på samtliga reservationer.
          </note>
          <note>
            Jag vill göra ett avstamp i det ideella engagemanget. I organisationer
            finns det massor av människor som dagligen väljer att ägna tid
            och energi åt att göra olika typer av samhällsinsatser. Oftast
            sker det i det tysta utan rubriker och uppmärksamhet. Därför är
            det så viktigt med en politik för det civila samhället, som vi
            nu debatterar, det vill säga hur det offentliga ska uppmuntra
            och stödja. Det är bra att gå hand i hand och stötta varandra.
          </note>
          <note>
            Jag kan inte heller sticka under stol med att jag är glad över
            propositionen eftersom det här sedan länge har varit en kristdemokratisk
            hjärtefråga precis som nämndes här. Ett regeringsarbete inom området
            inleddes av den borgerliga regeringen i början av 90-talet med
            Inger Davidson i spetsen.
          </note>
          <note>
            Varför är nu det här så viktigt? Vi kristdemokrater tror inte
            på ett samhälle där varje människa står stark i sig själv. Vi
            människor är beroende av gemenskap för att utvecklas och växa
            som personer. Den människa som inte blir sedd, som inte kan vara
            delaktig i ett större sammanhang, eller som inte får bekräftelse,
            krymper som människa. Det är alla dessa icke-offentliga sammanhang
            och alla människor som ingår i dem som skapar det civila samhället.
            Den svenska folkrörelsen är unik. Det frivilliga engagemanget
            är en omistlig del av samhällsgemenskapen. Den skapar trygghet
            och välfärd för många som annars skulle hamna i utanförskap.
          </note>
          <note>
            Svenskarna är ett folk som gillar föreningsliv och frivilligarbete.
            Det är något som vi politiker måste bli bättre på att uppmuntra
            och uppskatta. Totalt motsvarar svenskarnas ideella arbete ca
            400 000 årsarbetskrafter. Det ger en siffra på det enorma arbete
            som utförs och en förståelse för den ideella sektorns betydelse
            och omfattning: 90 procent av svenska folket är medlemmar i en
            ideell förening, 80 procent av svenska folket utför någon form
            av frivilliginsatser och över hälften av svenskarna gör det i
            en omfattning motsvarande minst 30 minuter per dag.
          </note>
          <note>
            Vid sidan av denna positiva bild kan det konstateras att var
            fjärde medborgare är passiv i samhällslivet och står utanför ett
            kontinuerligt socialt nätverk. De deltar inte i något föreningsliv
            eller i informella frivilliginsatser och har inte ett nätverk
            det vill säga några personer runt omkring sig. Det är en bild
            av ensamhet och utanförskap som det är såväl samhällets som enskilda
            medborgares och föreningslivets uppgift att bryta.
          </note>
          <note>
            En politik för det civila samhället ska bidra till att utveckla,
            fördjupa och bredda demokratin och stärka den sociala ekonomin
            i samhället. För oss kristdemokrater är det viktigt att stärka
            de ideella krafternas inflytande. Vi menar att samhället egentligen
            består av tre likvärdiga delar. Det är den offentliga, som vi
            har mycket ansvar för just här, den privata och den ideella delen.
            Alla delar har ett ansvar för den svenska välfärden.
          </note>
          <note>
            När Kristdemokraterna och Allians för Sverige gick till val 2006
            var det tydligt att ett av målen var att uppvärdera det civila
            samhällets status. Ett arbete för att stärka organisationerna
            och en viktig dialog med regeringen är för övrigt redan sedan
            tidigare igångsatt, som har nämnts tidigare.
          </note>
          <note>
            Själva processen med att arbeta fram propositionen är värd att
            uppmärksamma ett öppet och inbjudande arbetssätt när det gäller
            att skriva propositionen: en bred dialog med företrädare för det
            civila samhället genom möten och en hemsida där man kunnat lämna
            synpunkter. Ur demokratisynpunkt tycker jag att det vore intressant
            om detta arbetssätt kunde prövas i skrivandet av fler propositioner.
          </note>
          <note>
            En vanlig tanke, precis som jag har sagt, är att begreppet samhälle
            är detsamma som det offentliga: stat, kommun och landsting. Det
            är helt fel. Samhället är mycket större och består av alla vi
            människor människor som är beroende av varandra och hjälper varandra.
            För oss är samhället så oändligt mycket större än det offentliga.
            I det civila samhället samlas alla naturliga gemenskaper som en
            samhällskropp består av: familjer, ideella organisationer, byalag,
            kooperativ, ekonomiska föreningar med mera. Ett väl fungerande
            civilt samhälle är viktigt inte bara för ett fungerande samhällssystem
            utan även för den enskilda människan i form av att uppfylla hennes
            behov av gemenskap.
          </note>
          <note>
            För ett välmående samhälle är det viktigt att hitta en balans
            mellan staten och det civila samhället, med tydliga spelregler.
            Meningen är inte att det civila samhället ska vara statens förlängda
            arm. I stället måste statens och kommunernas strävan vara att
            stödja de ideella verksamheterna. Ett ökat samarbete mellan det
            offentliga, det privata och den ideella sektorn är nödvändigt
            för att vårt samhälle ska utvecklas. Det offentliga får inte omöjliggöra
            eller försvåra för den ideella sektorn genom lagstiftning, beskattning
            eller andra åtgärder. Tvärtom måste uppgiften vara att underlätta
            och uppmuntra. Vi tror inte att det går att överskatta vad ett
            starkt civilsamhälle kan betyda.
          </note>
          <note>
            Målet med regeringens förslag är klart, arbetsformerna är utstakade
            och förankringen i det civila samhället är omsorgsfull.
          </note>
          <note type="speaker">
            Anf. 126 LARS WEGENDAL (s) replik:
          </note>
          <note>
            Herr talman! Jag nämnde i mitt anförande att det är oerhört viktigt
            med långsiktiga villkor för den ideella och idéburna organisationen,
            och jag uppfattade att Dan Kihlström hade i princip samma uppfattning.
            Det är egentligen oerhört mycket viktigare än en pratig proposition
            som i och för sig är väldigt vänligt inställd men som inte är
            speciellt tydlig.
          </note>
          <note>
            Ett typexempel på detta beskrivs i tidningen Dagen i början av
            denna månad. Där beskrivs regeringens exempellösa neddragning
            av folkrörelsebiståndet till de nationella biståndsorganisationerna.
            Det kommer att innebära en kraftig försämring av folkrörelsernas
            möjlighet att informera allmänheten om behov av bistånd som finns
            ute i hela världen. Det är förändringar som riskerar att helt
            förändra den svenska biståndsviljan. Här drabbas bland annat Diakonia,
            Svenska kyrkan, Världsnaturfonden, RFSU, Rädda Barnen, Shia och
            ett antal andra. Det är en 60-procentig neddragning. En konsekvens
            av det är en minskad insats i de länder som så väl behöver bistånd
            för sin utveckling.
          </note>
          <note>
            Hur ser Dan Kihlström på regeringens modell för att fördela våra
            skattemedel? Det är vad det handlar om. Varför prioriterar ni
            skattesänkningar för dig och mig, som har det ekonomiskt ganska
            hyggligt, i stället för att fortsätta att stödja de ideella biståndsorganisationerna
            i deras viktiga arbete?
          </note>
          <note type="speaker">
            Anf. 127 DAN KIHLSTRÖM (kd) replik:
          </note>
          <note>
            Herr talman! Vi har ju debatterat en och annan gång i kammaren,
            Lars Wegendahl, och det gör vi nu också.
          </note>
          <note>
            Lars Wegendahl inleder med att säga att det är en pratig proposition.
            Jag tycker inte att det är en pratig proposition, för jag tycker
            att den är ganska viktig. Jag menar att den är lite grann av en
            inriktning, kanske en ny inriktning, så jag tror att man ska se
            den som en inriktningsproposition. Lars Wegendahl hade själv i
            replikskiftet med Solveig Ternström en väldigt bra sammanfattning,
            om att skapa nya former, om nya organisationer som har kommit
            in och som vi måste innefatta i detta arbete.
          </note>
          <note>
            Jag uppfattar det alltså som en inriktningsproposition, och som
            en processproposition. I propositionen talas det om nya mål för
            det civila samhället, en ökad dialog, vilket är bra, och möjligheten
            att se över regelverk som betyder något på detta område, också
            former och konferenser.
          </note>
          <note>
            När det sedan gäller det som Lars Wegendahl frågar om är inriktningen
            naturligtvis att fortsatt på olika sätt stödja ideella organisationer.
            Jag själv tillhör jag tror att också Lars Wegendahl gör det ideella
            organisationer och vet att mycket där är frivilligt arbete. Jag
            har uppfattat just det exemplet det är för övrigt bra att Lars
            Wegendahl läser tidningen Dagen som att det handlar om en förändring
            när det gäller informationsinsatser som dessa organisationer gör.
            Det utåtriktade arbetet kvarstår alltså som det har gjort förut.
          </note>
          <note type="speaker">
            Anf. 128 LARS WEGENDAL (s) replik:
          </note>
          <note>
            Herr talman! Ja, det som sägs om informationsinsatserna är helt
            riktigt. Men det innebär också att de ideella organisationerna
            inte har en chans att gå ut och få in de biståndsmedel som de
            sedan fördelar. Det är det som är problemet. Drar man ned 60 procent
            är det ett bekymmer för dem. Jag tror säkerligen att om Dan Kihlström
            tar kontakt med dessa organisationer kommer han att förstå att
            det här är helt avgörande för deras fortsatta verksamhet.
          </note>
          <note>
            Man ställer också en fråga i artikeln om förändringen av folkrörelsebiståndet,
            om den är ett tecken på en ideologisk förskjutning av politiken.
            Är det ett tecken på att näringslivet ska spela en mer betydande
            roll framöver när det gäller biståndspolitiken och att de ideella
            biståndsorganisationerna i relation till företagen måste visa
            sig konkurrenskraftiga för att få del av statens pengar?
          </note>
          <note>
            Om det är på det sättet är dels framtiden oviss för de ideella
            organisationerna på det här området, dels de farhågor som vi framförde
            om balansgången mellan röstbärare och utförare högst aktuella.
          </note>
          <note type="speaker">
            Anf. 129 DAN KIHLSTRÖM (kd) replik:
          </note>
          <note>
            Herr talman! Jag kan berätta för Lars Wegendal att jag är både
            engagerad i och har kontakt med flera biståndsorganisationer.
            Jag förstår således deras arbete och situation mycket väl.
          </note>
          <note>
            Vad jag förstår har detta sin bakgrund i att vi i Sverige satt
            upp mål om att en viss procent av bni, eller vårt bnp, ska gå
            till bistånd. Det har gått ned under de senaste åren, vilket naturligtvis
            får konsekvenser även på detta område. Då har man valt att göra
            insatserna på informationssidan så att inte människor ute i världen,
            som är i behov av olika insatser, ska få en försämrad situation.
          </note>
          <note>
            Lars Wegendal vidrör en viktig fråga när han undrar om det handlar
            om något slags ideologisk förskjutning. Nej, jag tycker inte det.
            Jag var i mitt anförande lite grann inne på att samhället består
            av olika delar. Det har ofta handlat om den offentliga delen av
            samhället, och ibland talar vi också om den privata. I dag talar
            vi om organisationer, det vill säga det civila samhället.
          </note>
          <note>
            Jag menar att företagen givetvis också är en del av samhället.
            Tillsammans skapar vi välfärd. Det handlar om det som vi själva
            har i vårt land men också om de insatser vi gör runt om i världen.
            Jag ser en möjlighet att ha med företagen, även om det för mig
            inte är det viktiga. I dag talar vi om det civila samhället. Vi
            skulle kunna tala mycket mer om det; det är för mig oerhört viktigt.
          </note>
          <note>
            Genom betänkandet En politik för det civila samhället menar jag
            att regeringen och alliansen stärker det civila samhällets möjligheter
            att göra större insatser.
          </note>
          <note type="speaker">
            Anf. 130 HANS WALLMARK (m):
          </note>
          <note>
            Fru talman! Nu sitter en ny talman på podiet, talarlistan är
            blank och vi har tid fram till kl. 9 i morgon bitti då det är
            dags för interpellationsdebatter.
          </note>
          <note>
            Jag inbjuder nu oppositionen till att berätta lite grann om sin
            politik, om sina förslag och om sina tankar. Under de minuter
            vi fört debatt, med anföranden och frågor och inlägg, har jag
            hört väldigt lite om vad oppositionen vill åstadkomma. Nu finns
            det gott om tid för detta.
          </note>
          <note>
            När jag lyssnar på debatten tycker jag att oppositionen verkar
            vara mer kritisk till begreppet det civila samhället och till
            propositionen än vad det civila samhällets egna organisationer
            är. Det är intressant. Vad vill Socialdemokraterna, vad vill Miljöpartiet,
            vad vill Vänsterpartiet när det exempelvis gäller momsfrågan?
            Den har tagits upp här och är viktig för den ideella sektorn och
            det civila samhället. Hur ser alternativet till den framlagda
            propositionen ut när det gäller delaktighet utifrån engagemang
            och vilja, när det gäller att stärka förutsättningarna och fördjupa
            och sprida kunskap?
          </note>
          <note>
            Fru talman! Det skulle vara mycket intressant om vi fick en full
            talarlista med inlägg från s, v och mp om vad som är deras oppositionspolitik
            inom detta område.
          </note>
          <note>
            Överläggningen var härmed avslutad.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 17 februari
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Anne Ludvigsson
          </note>
          <note>
            Anne Ludvigsson
          </note>
          <note>
            Bosse Ringholm
          </note>
          <note>
            Bosse Ringholm
          </note>
          <note>
            Maria Stenberg
          </note>
          <note>
            Marie Nordén
          </note>
          <note>
            den 18 februari
          </note>
          <note>
            Veronica Palm
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 2 mars.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 februari
          </note>
          <note>
            Catharina Bråkenhielm
          </note>
          <note>
            Christer Adelsbo
          </note>
          <note>
            Ronny Olander
          </note>
          <note>
            Göran Persson
          </note>
          <note>
            Luciano Astudillo
          </note>
          <note>
            Jacob Johnson
          </note>
          <note>
            Agneta Gille
          </note>
          <note>
            Marie Granlund
          </note>
          <note>
            Désirée Liljevall
          </note>
          <note>
            den 18 februari
          </note>
          <note>
            Jan Lindholm
          </note>
          <note>
            Jan Lindholm
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 februari
          </note>
          <note>
            Monica Green
          </note>
          <note>
            Mikael Damberg
          </note>
          <note>
            Hans Backman
          </note>
          <note>
            Helene Petersson
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Hans Olsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note>
            20 § Kammaren åtskildes kl. 18.03.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
