<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200910</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200910</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--38</head>
          <docDate when="2009-11-26">2009-11-26</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2009/10:38
          </note>
          <note>
            Torsdagen den 26 november
          </note>
          <note>
            Kl. 12:00 - 16:30
          </note>
          <note>
            1 § Justering av protokoll
          </note>
          <note>
            Justerades protokollet för den 20 november.
          </note>
          <note>
            2 § Beslut om ärenden som slutdebatterats den 25 november
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 8
          </note>
          <note>
            Punkt 16
          </note>
          <note>
            Övriga punkter
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Talmannen meddelade att fredagen den 27 november kl. 9.00 skulle
            interpellationssvar utgå.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2009/10:110
          </note>
          <note>
            Interpellation 2009/10:110 Högkostnadsskyddet och privatiseringen
            av apoteken
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            Interpellation 2009/10:111
          </note>
          <note>
            Interpellation 2009/10:111 Brandskydd för äldre
          </note>
          <note>
            Interpellationen kommer att besvaras måndagen den 7 december
            2009.
          </note>
          <u>
            <seg>
              Skälet till dröjsmålet är att statsrådet vid de svarstillfällen
              som finns före den 7 december 2009 befinner sig på resa.
            </seg>
          </u>
          <note>
            Maria Hedegård
          </note>
          <note>
            Interpellation 2009/10:112
          </note>
          <note>
            Interpellation 2009/10:112 Småföretagen och tillgången på lämplig
            arbetskraft
          </note>
          <note>
            Interpellationen kommer att besvaras tisdagen den 1 december
            2009.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Dag Ekman
          </note>
          <note>
            Interpellation 2009/10:113
          </note>
          <note>
            Interpellation 2009/10:113 Swedfunds åtaganden i Swedmilk
          </note>
          <note>
            Interpellationen kommer att besvaras fredagen den 4 december
            2009.
          </note>
          <note>
            Skälet till dröjsmålet är att det är fulltecknat vid debatten
            i kammaren den 24 november samt resor.
          </note>
          <note>
            Gunilla Carlsson
          </note>
          <note>
            Interpellation 2009/10:114
          </note>
          <note>
            Interpellation 2009/10:114 FN:s barnrättskommittés kritik av
            Sverige
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            Interpellation 2009/10:115
          </note>
          <note>
            Interpellation 2009/10:115 Barnkonventionen som svensk lag
          </note>
          <note>
            Interpellationen kommer att besvaras fredagen den 4 december
            2009.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            5 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            6 § Ändringar i systemet för handel med utsläppsrätter
          </note>
          <note>
            Föredrogs
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            7 § Rikets styrelse
          </note>
          <note>
            Föredrogs
          </note>
          <note type="speaker">
            Anf. 1 BERIT ANDNOR (s):
          </note>
          <note>
            Herr talman! Jag yrkar bifall till reservationerna 1 och 4.
          </note>
          <u>
            <seg>
              Den budget som vi socialdemokrater presenterade i början av oktober
              var och är en helhet. Den är ett heltäckande förslag till statsbudget
              med andra ramar för både utgifter och intäkter, men framför allt
              har vi en helt annan inriktning på politiken. Eftersom vårt helhetsförslag
              redan har fallit i och med behandlingen av ramarna här i kammaren
              har vi inget yrkande i den delen utan vi hänvisar till det särskilda
              yttrande som återfinns i betänkandet.
            </seg>
          </u>
          <u>
            <seg>
              De reservationer vi har riktar in sig på de områden där vi ser
              att inriktningen av regeringens politik är felaktig, men de har
              ingen budgetpåverkan.
            </seg>
          </u>
          <u>
            <seg>
              Intet nytt under solen. Så skulle man i stort kunna sammanfatta
              regeringens förslag till budget när det gäller utgiftsområde 1.
              Det är också ett förslag som den borgerliga majoriteten i utskottet
              har ställt sig bakom.
            </seg>
          </u>
          <u>
            <seg>
              Mitt inlägg i den här debatten blir i mångt och mycket en upprepning
              av fjolårets. Regeringens förslag är nämligen också i mångt och
              mycket en upprepning av fjolårets dåliga förslag, som i sin tur
              var en upprepning av det tidigare årets förslag. Självklart blir
              inte förslag bättre av att de upprepas.
            </seg>
          </u>
          <u>
            <seg>
              Vår budgetmotion sätter jobben främst. Arbetslinjen ska gälla.
              I det budgetförslag som regeringen har lagt fram för utgiftsområde
              1 finns det permanentning av delar av den utökning av Regeringskansliet
              som man motiverade med att man behövde för ordförandeskapet i
              EU. Drygt 600 miljoner extra behöver regeringen efter ordförandeskapet
              jämfört med innan.
            </seg>
          </u>
          <u>
            <seg>
              Man frågar sig naturligtvis varför. Är det till Regeringskansliet
              som bilarbetarna på Saab ska vända sig för att få nya jobb? Är
              det på Regeringskansliet som aktivitetsgarantin för de 25 procent
              av våra unga som är arbetslösa ska infrias? Självklart har man
              inte tänkt så. 6 miljarder ligger oanvända på Arbetsförmedlingen
              för insatser mot arbetslösheten. 600 miljoner går till det egna
              Regeringskansliet.
            </seg>
          </u>
          <u>
            <seg>
              Så här ser den misslyckade borgerliga jobbpolitiken ut i ett
              nötskal. Det är i stället en cynisk politik, där man ser till
              att tillfredsställa de egna behoven, medan empatin med unga, arbetslösa
              och utförsäkrade lyser med sin frånvaro.
            </seg>
          </u>
          <u>
            <seg>
              Herr talman! Finns det någon viktigare uppgift för staten än
              att värna om vår demokrati? Den målsättning med demokratiarbetet
              som vi socialdemokrater med samarbetspartierna hade har bytts
              ut, för två år sedan. Kvar blir en skrivning om mänskliga rättigheter.
              Det kan ju vara bra. Det är då kombinerat med en skrivning om
              individens möjligheter till inflytande.
            </seg>
          </u>
          <u>
            <seg>
              Det där kan man inte beskriva på något annat sätt än som en kraftig
              ambitionssänkning. Det som framför allt brister är att det saknas
              en analys om var de viktigaste insatserna för att stärka demokratin
              behöver göras. Alla vet ju att utan analys blir alla åtgärder
              gripna ur luften. Sammanhang och strategi saknas i dag. Det finns
              all anledning, anser vi, att ta tillfället i akt och förändra
              även det undermåliga innehållet i regeringens demokratimål.
            </seg>
          </u>
          <u>
            <seg>
              Frågan om hur den svenska EU-debatten ska stimuleras är också
              en sak för dagens debatt en fråga som vi har diskuterat flera
              gånger tidigare. Våra värsta farhågor kring regeringens syn på
              en fri och öppen EU-debatt har blivit besannade. Regeringens agerande
              är, tycker vi, inte uttryck för någonting annat än ett elitistiskt
              och snävt synsätt. Det här sade vi när regeringen avskaffade den
              kommitté som fanns för att stimulera EU-debatten underifrån.
            </seg>
          </u>
          <u>
            <seg>
              För oss socialdemokrater är det ett faktum att det inte går att
              kommendera fram en debatt uppifrån det går bara att stimulera
              den underifrån. Vi vill därför att regeringen återkommer till
              riksdagen med ett förslag på hur en bred och folkligt förankrad
              EU-debatt kan stimuleras. I sammanhanget kan också konstateras
              att i den översyn som vi har gjort för att effektivisera den statliga
              förvaltningen ser vi att Sieps har spelat ut sin roll.
            </seg>
          </u>
          <u>
            <seg>
              Herr talman! I fjol kallade jag presstödet för en fars. Nu har
              det länge varit tyst från regeringen när det gäller presstödet,
              men det gör oss inte lugnare. Frågan är vilken linje som regeringen
              egentligen har i fråga om presstödet. Ska hökarna som vill avskaffa
              det vinna en hel seger eller bara en delseger? Eller ska de som
              vill behålla stödet få genomslag för sin linje? Det finns inga
              skarpa förslag i budgeten. Men det känns som att det bara är en
              tidsfråga innan försämringsförslagen kommer.
            </seg>
          </u>
          <u>
            <seg>
              Att kulturministern också blivit kritiserad för att ha tillåtit
              jävsförhållanden i hanteringen av presstödsfrågan förstärker intrycket
              av att regeringen inte tar denna för mångfalds- och yttrandefrihetsfrågor
              så viktiga fråga på allvar.
            </seg>
          </u>
          <u>
            <seg>
              Herr talman! I vårt förslag till ramar för utgiftsområde 1 finns
              det en nettobesparing. Vi socialdemokrater ser, som sagt var,
              inte det enorma behovet av resurser för Regeringskansliets verksamhet
              som den borgerliga regeringen själv gör. Men så här ser ju politiken
              ut när en borgerlig regering gör sina prioriteringar. När den
              arbetslöse 22-åringens önskemål om jobb ställs mot Fredrik Reinfeldts
              önskan om ytterligare en medarbetare i sitt kansli har vi för
              vår del gjort vårt val: Vi står på den arbetslöses sida.
            </seg>
          </u>
          <note type="speaker">
            Anf. 2 MARIANNE BERG (v):
          </note>
          <u>
            <seg>
              Herr talman! Jag vill börja detta anförande med att hänvisa till
              det särskilda yttrande från Vänsterpartiet som finns med i detta
              betänkande. Vi deltar inte i det aktuella beslutet om fördelningen
              av anslagen eftersom vårt förslag om budgetramarna redan fallit
              under riksdagsbehandlingen tidigare denna månad.
            </seg>
          </u>
          <u>
            <seg>
              Utgiftsområde 1 Rikets styrelse är ett utgiftsområde som spänner
              över många av statens verksamhetsfält. I detta utgiftsområde finner
              vi bland annat nationella minoriteter, länsstyrelsernas verksamheter,
              Regeringskansliet, kungliga hov- och slottsstaten, demokratipolitik,
              EU-information med mera.
            </seg>
          </u>
          <u>
            <seg>
              Herr talman! I den borgerliga regeringens första budgetproposition
              lades Kommittén för EU-debatt ned. En bred folklig förankring
              i dessa frågor är enormt viktig. Vänsterpartiet anser definitivt
              att en bred och folkligt förankrad EU-politisk debatt behövs just
              en sådan debatt som Kommittén för EU-debatt initierade innan alliansen,
              som sagt var, valde att plocka bort kommittén.
            </seg>
          </u>
          <u>
            <seg>
              Det är lite skrämmande. Med tanke på det låga valdeltagandet
              i valet till Europaparlamentet är det uppenbart att information
              och debatt behövs. Intresset för och kunskapen om EU och vår roll
              i gemenskapen måste lyftas fram och bli väl förankrade.
            </seg>
          </u>
          <u>
            <seg>
              I samband ned nedläggningen fick Svenska institutet för europapolitiska
              studier, Sieps, i samma slag ökat anslag. Ett bra ordspråk är
              den enes död den andres bröd i detta sammanhang.
            </seg>
          </u>
          <u>
            <seg>
              Sieps verksamhet är uppbyggd från helt andra syften än att försöka
              få en folklig förankring. Dess syfte är, enligt förordningen 2008:748,
              att göra analyser och underlag tillgängliga för regeringen och
              övriga aktörer i den politiska beslutsprocessen i Sverige.
            </seg>
          </u>
          <u>
            <seg>
              Herr talman! Sieps är med andra ord definitivt inte en arena
              för att initiera en bred och folkligt förankrad EU-debatt. Vänsterpartiet
              anser att Sieps bör läggas ned i brist på bland annat den folkliga
              förankringen. Vi anser också att den verksamhet som Sieps bedriver,
              Europapolitisk forskning, ska ske på våra universitet och högskolor,
              där de hör hemma, inte som nu i regeringens sfär.
            </seg>
          </u>
          <u>
            <seg>
              Vidare vill jag trycka på att det är hög tid att regeringen återkommer
              med förslag på hur en bred och folklig EU-debatt bäst kan stimuleras
              och genomföras.
            </seg>
          </u>
          <u>
            <seg>
              Herr talman! Regeringskansliet kostar bara mer och mer. Speciellt
              kostsamt har det blivit med tanke på vårt nuvarande EU-ordförandeskap.
              Vänsterpartiet anser att anslaget nu måste gå tillbaka till den
              nivå som det var på före ordförandeskapet, vilket betyder en minskning
              av anslaget 4:1 Regeringskansliet m.m. med 600 miljoner kronor
              jämfört med regeringens förslag för budgetåret 2010.
            </seg>
          </u>
          <u>
            <seg>
              600 miljoner, herr talman, behövs bättre för att investera i
              vår välfärd, som under det borgerliga styret bit för bit har blivit
              nedmonterad. Vänsterpartiet tillsammans med samarbetspartierna
              sätter alltid jobben i första rummet.
            </seg>
          </u>
          <u>
            <seg>
              Kronprinsessans bröllop, som kommer att gå av stapeln 19 juni
              nästa år, är av stort intresse för många människor. Många är de
              som i alla lägen följer vår kungafamilj antingen det är via pressen
              eller tv är intresset för denna familj otroligt stort. Jag respekterar
              dem som vill välja detta men anser att det stundande bröllopet
              ska bekostas av den kungliga familjen och inte med ytterligare
              skattemedel, en summa på 14 miljoner.
            </seg>
          </u>
          <u>
            <seg>
              I en tid då arbetslösheten i landet är enorm och sjuka personer
              blir utförsäkrade är det många som har det väldigt tufft i sin
              vardag och kanske också går i giftastankar men inte har råd. Men
              vår kungafamilj är inte direkt fattig, anser jag, och det måste
              väl vara helt naturligt att kungafamiljen får bekosta bröllopet
              själv. Jag vet naturligtvis att alla inte håller med mig i detta
              resonemang, men om familjen får över 100 miljoner kronor årligen
              via våra skattsedlar bör man också kunna klara detta bröllop.
            </seg>
          </u>
          <u>
            <seg>
              Till detta kommer också att kungafamiljen har en förmögenhet
              på ett hundratal miljoner kronor. Jag vet inte den exakta summan,
              men deras plånbok tycker jag inte verkar vara speciellt tunn.
              Att de ska stå för kostnaderna själva anser Vänsterpartiet inte
              vara mer än rätt och riktigt.
            </seg>
          </u>
          <u>
            <seg>
              Hbt är en förkortning som står för homo-, bi- och transpersoner.
              Hot, våld och trakasserier är något som många hbt-personer på
              ett eller annat sätt möter dagligen, här hemma liksom i övriga
              världen. I många EU-länder diskrimineras homosexuella, och det
              finns länder som är i full gång med ytterligare steg, nämligen
              att diskriminera hbt-personer via lagstiftningen. I dag finns
              det 87 länder i vår värld som anser att samkönade sexuella relationer
              är kriminella handlingar. Straffskalan kan variera från fall till
              fall, men dödsstraff finns i en del länder. Det är skrämmande.
            </seg>
          </u>
          <u>
            <seg>
              I Uganda väntas inom kort parlamentet anta en ny hårdare lag
              mot homosexuella en lag som innebär att homosexuella kan dömas
              till livstids fängelse och i vissa fall till döden. Lagförslaget
              har kritiserats av bland andra USA och Frankrike, men från Sverige
              har det varit nästan tyst, också från EU, där vi nu innehar ordförandeskapet.
            </seg>
          </u>
          <u>
            <seg>
              Rätten att bestämma över sin egen kropp och uttrycka sin egen
              sexualitet på sina egna villkor är central i allt arbete för jämställdhet
              och sexuellt likaberättigande. Dessa rättigheter är också grundläggande
              mänskliga rättigheter. Vi ser att dessa rättigheter i alltför
              stora delar av världen attackeras från konservativa högerextrema
              och många religiösa grupper. Men vi ser också möjligheterna för
              Sverige att utforma en samlad utrikespolitik där vårt land tar
              täten i det internationella arbetet för allas rätt till sin kropp
              och sin sexualitet.
            </seg>
          </u>
          <u>
            <seg>
              För att arbetet ska ge resultat krävs inte bara vilja. Det krävs
              kunskap, resurser och erfarenheter. I dag finns det det är sorgligt
              att säga stora brister inom detta kompetensområde i bland annat
              Utrikesdepartementet. Utrikesdepartementet måste jobba snabbare
              och visa att dessa frågor prioriteras, inte bara i ord och i text
              utan även i handling.
            </seg>
          </u>
          <u>
            <seg>
              Arbetet går alldeles för långsamt. Kompetensen halkar efter.
              Vänsterpartiet anser att det verkligen är på tiden att kunskaperna
              inom detta område höjs i utrikesförvaltningen och att regeringen
              snarast återkommer med en handlingsplan för hur man ska kunna
              förstärka kompetensen inom Utrikesdepartementet rörande hbt-frågor
              och sexuell och reproduktiv hälsa.
            </seg>
          </u>
          <u>
            <seg>
              Det är på tiden att vi nu verkligen lyfter våra blickar och agerar
              mot de mörka krafter vi ser och upplever här hemma liksom i övriga
              världen. Mänskliga rättigheter måste alltid komma i första rummet,
              och kompetensen måste då höjas.
            </seg>
          </u>
          <note>
            Härmed yrkar jag bifall till reservationerna 4 och 5.
          </note>
          <note type="speaker">
            Anf. 3 MIKAEL JOHANSSON (mp):
          </note>
          <u>
            <seg>
              Herr talman! Livet är hårt, sade bonden. Grymt, sade grisen.
            </seg>
          </u>
          <u>
            <seg>
              I går möttes vi av hemska bilder i tidningarna. Sverige behöver
              ett trovärdigt djurskydd. Ska vi föda upp djur krävs både etik,
              intresse och sunt bondförnuft. Att föda upp djur kräver ansvar
              och ett samhälle som både stöder och kontrollerar verksamheterna.
            </seg>
          </u>
          <u>
            <seg>
              Allt bygger på trovärdighet och ett aktivt djurskyddsarbete.
              Vi vanliga konsumenter måste kunna lita på att den svenska djuruppfödningen
              sker enligt gällande lag, som i grunden är god. Ett av problemen
              är att regeringen har monterat ned tillsynen.
            </seg>
          </u>
          <u>
            <seg>
              Djurskyddsmyndigheten är nedlagd, och verksamheten har flyttats
              till länsstyrelserna utan att tillräckligt med resurser har tillförts.
              Vi gröna driver därför att länsstyrelserna tillförs medel för
              att förstärka djurskyddet. De närmaste tre åren vill vi satsa
              totalt 80 miljoner kronor extra pengar som onekligen behövs.
            </seg>
          </u>
          <note type="speaker">
            Anf. 4 PER BILL (m):
          </note>
          <u>
            <seg>
              Herr talman! Efter Mikael Johanssons korta och kärnfulla tal
              kommer nog mitt att framstå som en aning längre, men inte vansinnigt
              långt, hoppas jag.
            </seg>
          </u>
          <u>
            <seg>
              Till att börja med vill jag å alliansens vägnar yrka bifall till
              budgetpropositionen.
            </seg>
          </u>
          <u>
            <seg>
              Jag ska fokusera mitt anförande på två saker, dels det största
              anslaget vi har, anslaget till Regeringskansliet med mera, dels
              till ett ganska litet anslag, nämligen kungliga hov- och slottsstaten.
              Dessutom kommer mina alliansvänner att ta upp andra viktiga frågor
              som finns i utgiftsområde 1, Rikets styrelse. Annie Johansson
              kommer bland annat att prata om demokratimålet och om EU. Cecilia
              Wigström kommer att prata om minoritetsfrågor, och Ingvar Svensson
              kommer att prata om presstödet.
            </seg>
          </u>
          <u>
            <seg>
              Den här budgeten är på 12,1 miljarder, vilket är en minskning
              jämfört med förra året, då vi hade en budget på 12,4 miljarder.
              Det är alltså en stram budget i tuffa kristider.
            </seg>
          </u>
          <u>
            <seg>
              Man kan också säga att väldigt mycket av det som finns under
              utgiftsområde 1 är vi överens om. 90 eller kanske 95 procent av
              de anslag som finns under utgiftsområde 1 är vi överens om. Men
              i sådana här debatter är det naturligtvis de procent som vi inte
              är överens om som vi plockar fram. Det är där vi försöker hitta
              de stora skillnaderna.
            </seg>
          </u>
          <u>
            <seg>
              Utgiftsområde 1 är kanske inte något av de utgiftsområden som
              alla svenska medborgare exakt vet vad de innehåller. Därför tänkte
              jag ägna 30 sekunder åt folkbildning.
            </seg>
          </u>
          <u>
            <seg>
              Vi avsätter 6,7 miljarder till Regeringskansliet. Länsstyrelserna,
              som Mikael pratade om alldeles nyligen, får 2,3 miljarder och
              nog fick de en del pengar även när man förde över ansvaret för
              djurskyddet till dem. Riksdagsledamöter och partier får 829 miljoner
              i denna budget. Riksdagsförvaltningen får 663 miljoner. Och presstödet
              får 567 miljoner. Då har jag nämnt de fem största anslagen.
            </seg>
          </u>
          <u>
            <seg>
              Det i särklass största anslaget är Regeringskansliets. Regeringskansliet
              är inte bara ett antal hus på andra sidan vattnet, utan Regeringskansliet
              är också ett hundratal beskickningsbyggnader som vi har runt om
              i världen, för att bara visa på någon del av hur stort och komplext
              det är.
            </seg>
          </u>
          <u>
            <seg>
              Här har vi totalt 6 705 299 000 kronor, det vill säga drygt halva
              vår budget går dit. Det är också här det diffar mest mellan Vänsterpartiet
              och Socialdemokraterna, som har besparingar på 640 respektive
              600 miljoner. Min första fråga till Vänstern och Socialdemokraterna
              är: Hur klarar ni av en besparing på i storleksordningen 600 miljoner
              kronor om ni samtidigt ska beakta alla de lagar som finns på arbetsmarknadsområdet
              om hur det går till med varsel och uppsägningar?
            </seg>
          </u>
          <u>
            <seg>
              Herr talman! Förra året och förrförra året oroade jag mig lite
              grann för att det skulle bli som förra gången då Sverige hade
              ordförandeskapet, 1991, nämligen att den ökning som skedde i samband
              med ordförandeskapet sedan inte skulle gå ned utan att vi skulle
              få en permanent ökning av anslagen.
            </seg>
          </u>
          <u>
            <seg>
              Det är därför roligt att se att anslaget för Regeringskansliet
              minskar från 7 142 miljoner till 6 705 miljoner, det vill säga
              ungefär 437 miljoner mindre går till Regeringskansliet 2010 än
              nu under 2009, när ordförandeskapet pågår.
            </seg>
          </u>
          <u>
            <seg>
              Det visar att mina farhågor, åtminstone till stor del, inte besannades.
              Det var inte tänkt att bli som 1991, en permanent ökning, utan
              en ordentlig insats under den tid som vi har ordförandeskapet.
              Det är mycket bra.
            </seg>
          </u>
          <u>
            <seg>
              Herr talman! Avslutningsvis ska jag gå över till de soliga delarna
              av vår budget. Ingen i Sverige har väl kunnat undgå att vår blivande
              statschef, kronprinsessan Victoria, ska gifta sig i sommar. För
              oss i alliansen har det varit en självklarhet att staten ska stå
              för en del av bröllopskostnaderna när den blivande statschefen
              gifter sig, den del som delvis är en statsangelägenhet. Kronprinsessan
              Victoria har nämligen inte samma möjligheter att välja ett litet
              familjebröllop som de flesta andra har, som till och med hennes
              syskon har, utan det är enligt kutym en stor händelse när den
              blivande statschefen gifter sig. Därför är det ingen som helst
              tvekan om att de extra pengarna ska finnas med i budgeten.
            </seg>
          </u>
          <u>
            <seg>
              Detta gör vi inte för att vi vill få in mer intäkter till Sverige
              och till Stockholm. Det kommer vi säkert att få. Det finns professorer
              och andra som har räknat på hur många extra miljoner som konungariket
              Sverige kommer att få in under de här festliga veckorna i sommar.
              Men det har inte haft någonting att göra med våra överväganden
              när vi har bifallit denna framställan om att staten ska vara med
              och betala den del som staten ska betala.
            </seg>
          </u>
          <note type="speaker">
            Anf. 5 BERIT ANDNOR (s) replik:
          </note>
          <u>
            <seg>
              Herr talman! Det här handlar om att bestämma sig för vad som
              är viktigt. Politik handlar om att prioritera, att göra vägval.
            </seg>
          </u>
          <u>
            <seg>
              Det har tillförts 1 miljard kronor för att man ska klara av EU-ordförandeskapet.
              Vi var emot att anslaget hamnade på den höga nivån. Visst, det
              har skett en neddragning med 400 miljoner, men 640 miljoner är
              det som är kvar. Det är en betydande ökning.
            </seg>
          </u>
          <u>
            <seg>
              Vi ska också komma ihåg att man, sedan den moderatledda regeringen
              tillträdde, har utökat Regeringskansliet med 230 personer. Det
              gjorde man före den här ökningen. Då har jag räknat bort sådana
              saker som krisberedskapsenheten, som har tillkommit. Det har alltså
              skett en kontinuerlig ökning.
            </seg>
          </u>
          <u>
            <seg>
              De här pengarna var avsedda just för EU-ordförandeskapet. De
              motiverades med detta. Eller hur, Per Bill? Sedan skulle pengarna
              försvinna, tas tillbaka och användas till någonting annat.
            </seg>
          </u>
          <u>
            <seg>
              Vi socialdemokrater anser att det finns mycket andra saker att
              lägga pengarna på, nämligen att investera i nya jobb och i en
              a-kassa som är värd namnet. Till det räcker inte de här pengarna
              till, men det är ett bra tillskott.
            </seg>
          </u>
          <u>
            <seg>
              Frågan är: Varför ska inte den här tillfälliga förstärkningen
              av Regeringskansliet dras in? Ordförandeskapet kommer ju att vara
              över nästa år. Redan 1 miljard var för mycket pengar, tyckte vi.
              Men nu tycker vi att det är hiskliga summor som används till att
              bygga ut Regeringskansliet.
            </seg>
          </u>
          <u>
            <seg>
              Varför ska Regeringskansliet byggas ut till denna mycket höga
              nivå som det faktiskt är fråga om?
            </seg>
          </u>
          <note type="speaker">
            Anf. 6 PER BILL (m) replik:
          </note>
          <u>
            <seg>
              Herr talman! Jag roade mig med att titta på en del gamla anföranden
              och gamla debatter i KU. Detta har varit oppositionens roll. Oppositionen
              hittar alltid möjligheter att spara just på Regeringskansliet.
              Det kanske beror på att de själva inte sitter där för tillfället.
            </seg>
          </u>
          <u>
            <seg>
              Jag tycker att det är en god första del att vi nu ser att anslagen
              minskar med 437 miljoner. Huruvida detta anslag går att trimma
              ytterligare kan jag inte riktigt svara på i dag.
            </seg>
          </u>
          <u>
            <seg>
              Samtidigt blir jag lite frågande inför detta när jag hör många
              socialdemokrater som talar sig varma för olika ambassader och
              andra saker inom Regeringskansliet. Det är alltså lite svårt att
              få en helhetsbild. Å ena sidan vill ni spara 640 miljoner. Å andra
              sidan är det många ambassader och andra saker inom Regeringskansliet
              som ni vill bygga ut.
            </seg>
          </u>
          <note type="speaker">
            Anf. 7 BERIT ANDNOR (s) replik:
          </note>
          <u>
            <seg>
              Herr talman! Per Bill! Nu pratar vi ju om den här miljarden som
              skulle användas enbart för EU-ordförandeskapet. Det var så pengarna
              motiverades. Vi socialdemokrater sade redan då att det var ett
              för högt belopp. Det kan man gå tillbaka och läsa.
            </seg>
          </u>
          <u>
            <seg>
              Det som händer nu är att man helt plötsligt säger: Även om ordförandeskapet
              är över ska vi ha de här pengarna till annat i Regeringskansliet.
            </seg>
          </u>
          <u>
            <seg>
              Det är det valet som vi kritiserar därför att vi tycker att det
              är ett felaktigt val. Det är en felaktig prioritering. Det finns
              andra saker som är viktigare, som har större betydelse.
            </seg>
          </u>
          <u>
            <seg>
              Vi tycker att det är viktigare att satsa på jobben och att se
              till att våra ungdomar får en praktik och en utbildning. Det tycker
              inte ni. Ni gör andra prioriteringar.
            </seg>
          </u>
          <u>
            <seg>
              Vi pratar om den tillfälliga förstärkningen, Per Bill, som motiverades
              med att det var en tillfällig förstärkning av Regeringskansliet.
              Det visar sig nu att det bara var prat. Det fanns inget innehåll
              i det påståendet. Ni ska behålla pengarna i Regeringskansliet.
              Då ska vi komma ihåg, som jag sade tidigare: Det har byggts ut
              de senaste åren; det har varit en oerhört stor satsning redan
              tidigare.
            </seg>
          </u>
          <u>
            <seg>
              Jag tycker att det är bra att ha ett regeringskansli av bra kvalitet,
              och det ska vara tillräckligt stort. Vi har också varit med om
              att bygga ut när det gäller krisberedskapsenheten. Det finns saker
              och ting som måste förstärkas. Om det kan vi vara överens.
            </seg>
          </u>
          <u>
            <seg>
              Men det som sker nu är att ni använder tillfälliga pengar till
              att bli permanenta i Regeringskansliet. Det är ett val ni har
              gjort, en prioritering ni har gjort. Det är det vi kritiserar,
              och det måste Per Bill och den moderatledda regeringen ta ansvar
              för.
            </seg>
          </u>
          <u>
            <seg>
              Varför drar ni inte in den tillfälliga förstärkningen? Vad ska
              ni ha pengarna till? Det finns inga motiveringar.
            </seg>
          </u>
          <note type="speaker">
            Anf. 8 PER BILL (m) replik:
          </note>
          <u>
            <seg>
              Herr talman! Jag hade tänkt att enbart prata om KU:s budget,
              men det är lockande att gå in i en lite större allmänpolitisk
              debatt efter de här replikväxlingarna. Vi driver en mycket effektiv
              krispolitik. Vi har starka offentliga finanser. Vi börjar nu se
              tydliga förbättringar som innebär till exempel att det blir pengar
              kvar hos arbetsförmedlingarna. Det ser jag som något positivt
              och inte som Berit Andnor som något negativt.
            </seg>
          </u>
          <u>
            <seg>
              Jag kommer att fortsätta att titta noga på anslagen som går till
              Regeringskansliet, för Regeringskansliet ska inte vara en organisation
              som alltid växer oavsett politisk majoritet. Det ingår nog i KU:s
              jobb att försöka hålla lite koll på att det inte växer för fort.
              Det ska jag, herr talman, gärna göra.
            </seg>
          </u>
          <note type="speaker">
            Anf. 9 ANNIE JOHANSSON (c):
          </note>
          <u>
            <seg>
              Herr talman! Debatten om utgiftsområde 1, Rikets styrelse kanske
              inte är den mest journalisttäta debatten, men den är väl så viktig.
              Förmodligen är det den viktigaste av dem alla. Det är en debatt
              som lägger grunden för det demokratiska samhälle vi i dag lever
              i. Det är en debatt om de förutsättningar som våra demokratiska
              institutioner i form av riksdag, regeringskansli, länsstyrelse,
              utlandsrepresentation, JO, JK och datainspektion har för att skapa
              ett öppet och demokratiskt samhälle.
            </seg>
          </u>
          <u>
            <seg>
              Vi har många spännande år bakom oss, både i form av grundlagsutredning,
              ansvarskommitté och Lissabonfördrag, utifrån ett demokratiperspektiv.
              Men vi har ett ännu mer spännande år framför oss med valrörelse
              och de allmänna valen 2010. De är det yttersta av den svenska
              demokratin.
            </seg>
          </u>
          <u>
            <seg>
              Därför är det angeläget att vi diskuterar just de här frågorna.
              Demokrati är inget beständigt utan något som alltid behöver återerövras.
              Det är viktigt att ha det med sig i tanken. Det handlar ständigt
              om att kämpa, att erövra och förnya demokratin, inte bara i vårt
              land utan också i Europa och övriga världen.
            </seg>
          </u>
          <u>
            <seg>
              Detta betänkande handlar om rikets styrelse och fördelar miljarder
              på olika utgiftsposter. Vi måste värna demokratiska värden. Här
              spelar politiken och statliga medel en grundläggande roll, även
              om människors engagemang och påverkansmöjligheter är oändligt
              mer betydelsefulla. Det måste vi markera. Det är människor, människors
              deltagande och inflytande som gör skillnad.
            </seg>
          </u>
          <u>
            <seg>
              Det övergripande målet för demokratipolitiken är en levande demokrati
              där individens möjligheter till inflytande förstärks och de mänskliga
              rättigheterna respekteras. I detta finns traditionsenligt en reservation
              från Socialdemokraterna som vill ha kvar det gamla demokratimålet
              om att folkstyrelsen ska värnas och fördjupas. Det gamla målet
              inryms rimligen i det nya målet, men uppenbarligen är det så stora
              skillnader att man årligen lämnar in en reservation på temat.
            </seg>
          </u>
          <u>
            <seg>
              Jag har svårt att se hur det gamla demokratimålet om folkstyrelsen
              fångar in andra centrala demokratimål. Målet för arbetet med demokrati
              och deltagande är att stärka individens närhet till de politiska
              besluten genom förbättrade möjligheter till aktivt deltagande
              och naturligtvis ansvarsutkrävande samt att skapa god social sammanhållning,
              där individens rätt till självbestämmande inte inskränks av andra
              individer.
            </seg>
          </u>
          <u>
            <seg>
              Det nya demokratimålet inkluderar på så vis fler och har en större
              bredd än det gamla om att enbart folkstyrelsen ska värnas. Det
              nya demokratimålet handlar om mänskliga rättigheter och om att
              skapa en levande demokrati. I detta finns yttrandefrihet, att
              få rösta, att inneha förtroendeuppdrag, att människor känner att
              de kan påverka. Det handlar om att makten ska utgå från människor
              och att varje individ ska ha makt över de beslut som rör den egna
              vardagen.
            </seg>
          </u>
          <u>
            <seg>
              Demokratipolitiken delas in i två olika verksamhetsområden, ett
              för demokrati och deltagande och ett som rör integritet, yttrandefrihet
              och rättssäker förvaltning.
            </seg>
          </u>
          <u>
            <seg>
              I Centerpartiets och alliansregeringens arbete för att öka den
              enskildes trygghet, frihet och integritet på bekostnad av staten
              vill jag vidhålla statens ansvar att slå vakt om ett öppet samhälle
              som värnar mänskliga fri- och rättigheter och står för de grundläggande
              funktioner som skapar transparens. Funktioner och medel till våra
              justitieombudsmän, Datainspektionen och Justitiekanslern är centrala
              demokratiinsatser för de områden som rör det nya demokratimålet.
            </seg>
          </u>
          <u>
            <seg>
              Herr talman! Svenska institutet för europapolitiska studier,
              Sieps, ska vara ett oberoende forskningsinstitut och en länk mellan
              den akademiska världen och den politiska. En översyn har gjorts
              av Sieps verksamhet, vilken remissbehandlades förra våren.
            </seg>
          </u>
          <u>
            <seg>
              Regeringen kunde med den utvärderingen som grund i september
              förra året besluta om en ny förordning med instruktion till Sieps.
              Sieps fick inför det nuvarande året ökade anslag, inte minst på
              grund av det svenska ordförandeskapet i EU och ett allmänt större
              behov av information och dialog under valrörelsen inför Europaparlamentsvalet.
            </seg>
          </u>
          <u>
            <seg>
              Jag tycker att det är viktigt med en bred och folkligt förankrad
              EU-debatt. Vi har som ledamöter av Sveriges riksdag ett stort
              ansvar att diskutera de frågorna runt om i våra valkretsar för
              att skapa dialog och opinion. Sieps rapporter kan vara ett bra
              underlag för oss att skapa den breda och folkligt förankrade debatten.
            </seg>
          </u>
          <u>
            <seg>
              Jag kan konstatera att trots att EU-kommittén har lagts ned ökade
              deltagandet i valet till Europarlamentet i juni. Vi har också
              haft en bred diskussion om Lissabonfördraget under några år. Den
              nattsvarta bild som oppositionen vill måla upp haltar något.
            </seg>
          </u>
          <u>
            <seg>
              Jag yrkar bifall till förslaget i betänkandet.
            </seg>
          </u>
          <note>
            Anf. 10 CECILIA WIGSTRÖM i Göteborg (fp):
          </note>
          <u>
            <seg>
              Herr talman! Budgetområdet Rikets styrelse rör centrala delar
              i den svenska demokratin. Demokratin infördes i början av 1900-talet
              när vi fick allmän rösträtt, något som vi liberaler slogs hårt
              för.
            </seg>
          </u>
          <u>
            <seg>
              När väl den allmänna rösträtten var uppnådd fick vi ta duster
              med kungamakten för att se till att det var riksdag och regering,
              de folkvalda som skulle styra riket. Efter Torekovskompromissen
              och den nya grundlag som vi fick på 70-talet är det nu fastlagt
              att kungen och statschefen enbart är ceremoniell. Makten utgår
              från svenska folket och de folkvalda i regering och riksdag.
            </seg>
          </u>
          <u>
            <seg>
              Torekovskompromissen som alla partier stod bakom innebär för
              oss i Folkpartiet, i alliansen och övriga partier, hoppas jag,
              utom Vänstern att vi ställer upp på att bekosta kronprinsessans
              bröllop. Kronprinsessan är vår blivande statschef. Detta bröllop
              är därmed en statsangelägenhet.
            </seg>
          </u>
          <u>
            <seg>
              Jag vill passa på, herr talman, att rikta ett grattis till kronprinsessan
              och Daniel. Jag vill gratulera dem till att de har funnit varandra.
            </seg>
          </u>
          <u>
            <seg>
              Nästa år är det inte bara kronprinsessbröllop, utan det är också
              allmänna val i september. I budgeten föreslås att riksdagen ger
              240 miljoner extra för genomförandet av valen genom pengar till
              Valmyndigheten och kommunerna.
            </seg>
          </u>
          <u>
            <seg>
              Jag vill poängtera att det är viktigt när vi har en ambition
              att öka förtidsröstningsställena att kommunerna ser till att upprätthålla
              kvaliteten i valförrättandet. När jag själv var runt lite och
              tittade på Europaparlamentsvalet tyckte jag mig kunna se en del
              brister i hur förtidsröstningen gick till.
            </seg>
          </u>
          <u>
            <seg>
              Kvantiteten får inte betonas på bekostnad av kvaliteten. Jag
              tror personligen att det skulle vara bra om konstitutionsutskottet
              de närmaste åren gör en uppföljning av de förändringar som skett
              vad gäller förtidsröstningen.
            </seg>
          </u>
          <u>
            <seg>
              När det gäller nationella minoriteter som är ett annat ämne jag
              vill ta upp är det inte minst för oss inom Folkpartiet liberalerna
              ett prioriterat område. Därför är jag mycket glad över den inriktning
              för minoritetspolitiken som alliansen har slagit in på.
            </seg>
          </u>
          <u>
            <seg>
              Vi fattade i riksdagen i våras beslut om en förstärkt politik
              på det här området, och den budget vi tar ställning till nu innebär
              kraftiga anslagsökningar nästan en femdubbling från 14 miljoner
              till 80 miljoner kronor. Det här görs för att värna de fem nationella
              minoritetsspråken finska, samiska, meänkieli, romani chib och
              jiddisch. Förvaltningsområdena där finska och samiska kan användas
              utökas till att omfatta fler kommuner, och medborgare får även
              rätt att använda finska, meänkieli och samiska i kontakter med
              myndigheter och domstolar.
            </seg>
          </u>
          <u>
            <seg>
              Individer som tillhör de nationella minoriteterna, det vill säga
              sverigefinnar, samer, tornedalingar, romer och judar, får nu en
              bättre möjlighet att utveckla och bevara sin kultur.
            </seg>
          </u>
          <u>
            <seg>
              De senaste åren har det varit ett uppsving i den allmänna debatten
              om integritetsfrågor. Det är oerhört bra och viktigt att det har
              blivit ett ökat fokus på dessa frågor, det vill säga rätten för
              varje individ till skydd från intrång eller övervakning från statens
              sida.
            </seg>
          </u>
          <u>
            <seg>
              Självklart kan vi acceptera intrång för att uppnå vissa syften,
              till exempel brottsbekämpning eller skydd för rikets säkerhet,
              men en debatt om exakt var balansen ligger har kommit upp. Det
              är väldigt bra att vi är eniga över partigränserna om att införa
              ett skydd för integriteten i den nya grundlagen som vi ska besluta
              om nästa år. Det har saknats i vår grundlag hittills.
            </seg>
          </u>
          <u>
            <seg>
              Dessutom behöver vi ett skydd och en kontroll för vår integritet
              i praktiken. Den utredning som har tittat på frågan bereds nu
              inom Regeringskansliet.
            </seg>
          </u>
          <u>
            <seg>
              Jag förstår Socialdemokraternas poäng när man vill tillsätta
              en ny integritetsmyndighet, men jag undrar om det är rätt väg
              att gå. Vi har redan en utredning tillsatt för att utvärdera Ipredlagen,
              så jag ser inte riktigt att en myndighet skulle behövas av det
              skälet. Man kan också undra om 5 miljoner kronor räcker till så
              himla mycket.
            </seg>
          </u>
          <u>
            <seg>
              Datainspektionen har redan i dag en uppgift att verka för att
              människor skyddas mot att deras personliga integritet kränks genom
              behandling av personuppgifter. Datainspektionen ska också se till
              att god sed iakttas i kreditupplysnings- och inkassoverksamhet.
            </seg>
          </u>
          <u>
            <seg>
              För Folkpartiets del antog vi för ett år sedan ett stort integritetspolitiskt
              program. Vi ser framför oss att vi vill stärka integritetsskyddet
              just genom att bredda Datainspektionens verksamhet och fördjupa
              den.
            </seg>
          </u>
          <u>
            <seg>
              Herr talman! Jag vill avslutningsvis notera att det finns betydande
              skillnader mellan oppositionspartierna i deras olika förslag till
              budgetar. Socialdemokraterna och Vänstern vill storspara på Regeringskansliet.
              Det vill inte Miljöpartiet. Miljöpartiet vill å andra sidan storsatsa
              på länsstyrelserna. Det vill inte Socialdemokraterna och Vänstern.
              Vänstern vill spara in på Victorias bröllop, men det vill inte
              Socialdemokraterna och Miljöpartiet.
            </seg>
          </u>
          <u>
            <seg>
              Det finns i dag inget gemensamt oppositionsalternativ som vi
              kan syna i sömmarna. Jag läste i går kväll igenom förra årets
              debatt. Där utlovade Mikael Johansson att det kanske skulle finnas
              detta år eller möjligen till våren.
            </seg>
          </u>
          <u>
            <seg>
              Det är väl bara att konstatera, herr talman, att löftet från
              Mikael Johansson ännu inte är uppfyllt. Men vi har ju hela våren
              på oss att se detta uppfyllas.
            </seg>
          </u>
          <note type="speaker">
            Anf. 11 MARIANNE BERG (v) replik:
          </note>
          <u>
            <seg>
              Herr talman! Jag missade att trycka in mig för replik på Per
              Bills anförande, så jag blev glad när jag hörde frågan om kronprinsessans
              bröllop komma upp igen. Så nu står jag här.
            </seg>
          </u>
          <u>
            <seg>
              Kronprinsessans bröllop anser Vänsterpartiet att kungafamiljen
              ska stå för själv. 14 miljoner kan tyckas vara en futtig del i
              den budget vi behandlar här i dag. Det är kaffepengar, om jag
              får uttrycka mig så.
            </seg>
          </u>
          <u>
            <seg>
              I dessa tider är det många människor som har det svårt med sin
              vardag, är arbetslösa, blir utförsäkrade och så vidare. Redan
              i dag får kungafamiljen över 100 miljoner årligen via våra skattemedel.
              Är det då inte rimligt att stå för denna kostnad själv? Anser
              verkligen Cecilia Wigström att skattebetalarna även ska stå för
              denna kostnad med extrapengar utöver det vi redan lämnar till
              konungen i dag? Är det rätt och riktigt?
            </seg>
          </u>
          <note>
            Anf. 12 CECILIA WIGSTRÖM i Göteborg (fp) replik:
          </note>
          <u>
            <seg>
              Herr talman! Ja, det är rätt och riktigt. Självfallet finns det
              väldigt många i vårt land som i dag har en väldigt svår ekonomisk
              situation. Där gör vi i alliansen stora insatser för att skapa
              fler arbeten och hjälpa människor att hitta nya arbeten.
            </seg>
          </u>
          <u>
            <seg>
              Jag tycker att Marianne Berg glömmer en sak i resonemanget. Hon
              pratar om över 100 miljoner i anslag som kungafamiljen får från
              riksdagen varje år. Men Marianne Berg glömmer att tala om utgifterna.
              Det kostar väldigt mycket att underhålla Stockholms slott och
              andra slott som finns runt om i Sverige. Ett stort bröllop som
              ska vara statsmannamässigt är en väldigt dyr utgift, och när det
              nu handlar om den blivande statschefen får vi ta konsekvenserna
              av att vi har den grundlag vi har och vara med och delfinansiera
              det här bröllopet.
            </seg>
          </u>
          <u>
            <seg>
              Jag var själv antagligen nyfödd när Torekovskompromissen ingicks,
              men står inte Vänsterpartiet bakom Torekovskompromissen?
            </seg>
          </u>
          <note type="speaker">
            Anf. 13 MARIANNE BERG (v) replik:
          </note>
          <u>
            <seg>
              Herr talman! Cecilia tar återigen upp att detta är en stor statsangelägenhet
              som vi alla ska betala för och att de över 100 miljoner kronor
              som går till konungen och hovstaten varje år även används till
              annat. Ja, det gör de. Men det finns också en förmögenhet hos
              familjen på x antal hundra miljoner. Det kanske är dags att tulla
              lite på den och ta 14 miljoner till detta bröllop.
            </seg>
          </u>
          <u>
            <seg>
              Det har också tidigare sagts att det kommer att dras in en massa
              extra miljoner. Man förbereder 1014 dagars jippo, enligt mitt
              sätt att se det, kring bröllopet här i Stockholm.
            </seg>
          </u>
          <u>
            <seg>
              Frågan kvarstår: När man får in så pass mycket skattemedel i
              sin plånbok, är det då inte lite övermaga att anse att vi ska
              stoppa in ytterligare 14 miljoner till detta bröllop? Man har
              ju med råge möjlighet att kunna bekosta det själva.
            </seg>
          </u>
          <u>
            <seg>
              Jag tycker att det är ett hån mot många. Många i Sverige har
              blivit drabbade just av de satsningar när det gäller arbete och
              så vidare som Cecilia Wigström tog upp som positiva. Dessa satsningar
              är felsatsningar, för så stor arbetslöshet och så många utförsäkrade
              har vi väl aldrig haft kris eller inte.
            </seg>
          </u>
          <u>
            <seg>
              Jag har förstått att Cecilia fortfarande anser att vi ska stoppa
              in dessa extra 14 miljoner. Jag tycker det är ett hån mot andra
              som inte har flera hundra miljoner sparade.
            </seg>
          </u>
          <note>
            Anf. 14 CECILIA WIGSTRÖM i Göteborg (fp) replik:
          </note>
          <u>
            <seg>
              Herr talman! Jag vill bara upprepa att jag tycker att det är
              fantastiskt glädjande att kronprinsessan och Daniel har funnit
              varandra, och jag tycker att det är självklart att vi ska vara
              med och finansiera detta bröllop. Jag vet att både kronprinsessan
              och Daniel har ett stort stöd bland svenska folket, och det är
              många som ser fram emot att de ska få ta det här viktiga steget
              tillsammans och bilda en gemensam framtid. Jag tycker att det
              är positivt.
            </seg>
          </u>
          <u>
            <seg>
              Marianne Berg har inte lyckats övertyga mig om att vi ska ändra
              ståndpunkt. Jag kan också notera att Marianne Berg inte heller
              har med sig sina kolleger, Socialdemokraterna och Miljöpartiet,
              på sin linje.
            </seg>
          </u>
          <note type="speaker">
            Anf. 15 MIKAEL JOHANSSON (mp) replik:
          </note>
          <u>
            <seg>
              Herr talman! Jag vill bara för säkerhets skull upplysa Cecilia
              Wigström om att vi visst har gemensamma förslag. Jag antar att
              till och med Cecilia Wigström i Göteborg var med och röstade om
              det gemensamma budgetbetänkandet från finansutskottet. Däri fanns
              gemensamma reservationer från s, v och mp.
            </seg>
          </u>
          <u>
            <seg>
              Vi hade gemensamma skrivningar om olika förslag i våra respektive
              budgetar. Men allt har vi inte gemensamt.
            </seg>
          </u>
          <u>
            <seg>
              Till och med i det här betänkandet har vi ett gemensamt förslag.
              Det gäller reservation 4 som handlar om en nedläggning av Sieps.
              Detta fanns med i vårt gemensamma förslag när det gäller den stora
              budgetmotionen. Det konkretiseras på just vårt utgiftsområde,
              så jag får det till att vi har gemensamma förslag.
            </seg>
          </u>
          <u>
            <seg>
              Hur det kommer att gå till våren kan jag inte riktigt sia om
              ännu. Ambitionen finns, men jag kan inte nu riktigt peka på vad
              vi kommer att vara överens om.
            </seg>
          </u>
          <note>
            Anf. 16 CECILIA WIGSTRÖM i Göteborg (fp) replik:
          </note>
          <u>
            <seg>
              Herr talman! Jag vet att ni hade en hel del gemensamma reservationer
              i samband med den debatt och omröstning som var här i riksdagen
              förra veckan.
            </seg>
          </u>
          <u>
            <seg>
              Nu koncentrerar jag mig på rikets styrelse. På s. 10 i betänkandet
              finns det en budgettabell med alla partiernas förslag. Inte på
              någon enda rad framgår det att alla tre oppositionspartierna har
              samma förslag.
            </seg>
          </u>
          <u>
            <seg>
              Som jag tidigare sagt vill Miljöpartiet och Socialdemokraterna
              vara med och finansiera kronprinsessans bröllop. Det vill inte
              Vänsterpartiet.
            </seg>
          </u>
          <u>
            <seg>
              Om Sametinget har ni en gemensam reservation. Men det är faktiskt
              bara Socialdemokraterna och Miljöpartiet som vill ge mer pengar
              till det. Vänsterpartiet vill inte göra det.
            </seg>
          </u>
          <u>
            <seg>
              Miljöpartiet vill inte spara in på Regeringskansliet. Men det
              vill Socialdemokraterna och Vänsterpartiet.
            </seg>
          </u>
          <u>
            <seg>
              Reservation 4, som du, Mikael Johansson, nyss tog upp är, som
              jag ser saken, egentligen bara en reservation på papperet. Om
              man tittar på vad som står sist i betänkandet och i budgettabellen
              ser man att både Miljöpartiet och Vänsterpartiet vill dra ned
              på Sieps. Socialdemokraterna däremot står bakom vårt förslag om
              de pengar som vi vill avsätta till Sieps. Jag tolkar detta som
              att ni inte är överens.
            </seg>
          </u>
          <u>
            <seg>
              Ni är överens om att inte vilja ha Sieps i dess nuvarande form.
              Men jag gör tolkningen att Socialdemokraterna vill ha någon typ
              av EU-debatt i Sverige och att de vill ta av de här pengarna till
              det. Men ni i Vänsterpartiet och Miljöpartiet vill dra ned med
              20 miljoner kronor. Därmed blir det omöjligt att finansiera den
              lösning som Socialdemokraterna ser.
            </seg>
          </u>
          <u>
            <seg>
              Jag ser en total oenighet hos er på just vårt utgiftsområde.
            </seg>
          </u>
          <note type="speaker">
            Anf. 17 MIKAEL JOHANSSON (mp) replik:
          </note>
          <u>
            <seg>
              Herr talman! Sieps fanns med i vår gemensamma budgetmotion i
              finansutskottet. Att det sedan tekniskt, anslagsmässigt, inte
              faller ut i respektive kommittémotioner på de olika utgiftsområdena
              är en annan sak. Vi hade med detta som en besparingsåtgärd när
              det gäller myndighetsstrukturen i Sverige. Bland annat sades det
              gemensamt att myndigheten Sieps skulle läggas ned. Det är det
              gemensamma som faller ut i reservation 4. Därför finns det även
              på detta utgiftsområde gemensamma förslag förslag som vi alltsedan
              motionen till följd av vårpropositionen undan för undan gemensamt
              har samlat oss kring.
            </seg>
          </u>
          <u>
            <seg>
              Syftet är naturligtvis att ge väljarna ett gemensamt besked om
              vad en rödgrön regering innebär. Jag antar att Allians för Sverige
              kommer att ge ett motsvarande besked. I dag finns det inget sådant
              besked från vare sig den ena eller den andra parten när det gäller
              nästa mandatperiod. Men detta är det viktigaste för väljarna att
              inför kommande mandatperiod ta ställning till.
            </seg>
          </u>
          <note>
            Anf. 18 CECILIA WIGSTRÖM i Göteborg (fp) replik:
          </note>
          <u>
            <seg>
              Herr talman! Ja, det är väldigt viktigt att väljarna när de nästa
              år ska gå till valurnan får besked om vad partierna står för.
              Det är väl enkelt att konstatera att vi i alliansen nu har regerat
              tillsammans i fyra år och bildat ett väldigt stabilt regeringsunderlag
              och att vi har tagit ansvar för krisen och sett till att insatser
              görs för att skapa arbetstillfällen i Sverige.
            </seg>
          </u>
          <u>
            <seg>
              Också när det gäller rikets styrelse har vi en gemensam budget.
              Det är möjligt att teknikaliteter gör att det inte ser ut som
              att ni är överens. Men jag kan acceptera vad som sägs om att ni
              är överens när det gäller Sieps.
            </seg>
          </u>
          <u>
            <seg>
              Samtidigt kan jag konstatera att det när det gäller synen på
              hur Regeringskansliet ska skötas, på pengarna till kronprinsessans
              bröllop och på detta med integritetsmyndighet eller inte finns
              stora frågetecken kring det gemensamma alternativet från oppositionens
              sida på det område som handlar om rikets styrelse. Man får väl
              hoppas att det kommer besked före valet så att väljarna inte behöver
              köpa grisen i säcken.
            </seg>
          </u>
          <note type="speaker">
            Anf. 19 INGVAR SVENSSON (kd):
          </note>
          <u>
            <seg>
              Herr talman! Jag vill tacka Mikael Johansson inte bara för ett
              föredömligt kort huvudanförande utan också för att han värnar
              sysselsättningen i Regeringskansliet.
            </seg>
          </u>
          <u>
            <seg>
              För att lite grann avdramatisera här: När det handlar om Regeringskansliets
              anslag brukar det vara oppositionens julafton när det gäller att
              dra ned på anslagen. Jag har från talarstolen dock inte från just
              denna försvarat neddragningar om flera hundra miljoner till Regeringskansliet.
              Men ofta är det så räknenissarna i partierna vill ju få budgetarna
              att gå ihop att det är enkelt att bara ta några klumpsummor när
              det gäller Regeringskansliet.
            </seg>
          </u>
          <u>
            <seg>
              Det intressanta i diskussionen är att vi i allianspartierna under
              tiden i opposition drog åt ungefär samma håll. Det kunde variera
              mellan 400 och 800 miljoner eller något i den stilen i neddragningar.
              Men här är det stor skillnad mellan två partier som vill dra ned
              med ca 600 miljoner och ett parti som inte vill ha någon neddragning
              alls ganska intressant.
            </seg>
          </u>
          <u>
            <seg>
              Herr talman! Integritetsfrågorna är viktiga. Cecilia Wigström
              berörde dem i sitt anförande här. Sju partier är överens om att
              förstärka integriteten i regeringsformen.
            </seg>
          </u>
          <u>
            <seg>
              För några år sedan hängdes en känd skådespelare ut i en viss
              kvällstidning. Frågan är om man kan tala om kvällstidning eftersom
              tidningen nu för tiden kommer ut på morgonen. Dock har detta egentligen
              inte med saken att göra. I alla fall gick jag ut och sade att
              det behövdes ett förstärkt skydd av privatlivet. Då var jag väldigt
              ensam bland politikerna om att ställa upp bakom att kräva förstärkt
              integritet.
            </seg>
          </u>
          <u>
            <seg>
              Nu arbetar en yttrandefrihetskommitté där för övrigt några i
              konstitutionsutskottet är ledamöter. Kommittén har i uppgift att
              se över de här frågeställningarna. Jag blir lite fundersam. Vi
              har ju nyligen gjort en sammanslagning av ett antal ombudsmannaämbeten.
              Att vi nu plötsligt ska skapa en ny separat ombudsman verkar vara
              lite övermaga i nuvarande situation, tycker jag. Men att vi behöver
              förstärka integritetsskyddet håller jag med om.
            </seg>
          </u>
          <u>
            <seg>
              Per Bill utlovade att jag skulle säga något om presstödet, så
              jag är väl tvungen att göra det.
            </seg>
          </u>
          <u>
            <seg>
              Det finns inget förslag i budgeten om en neddragning av presstödet.
              Berit Andnor tog ju upp och diskuterade att det eventuellt kommer
              förslag om neddragningar. Men det beror inte på att regeringen
              haft den ambitionen. Även under tiden i opposition drogs det åt
              olika håll. Regeringen har inte nämnda ambition. Däremot har vi
              tvingats in i situationen att EU-kommissionen ställer krav på
              att vi ser över storstadsstödet för att hitta en bättre lösning
              jämfört med hur det är i dag. Det var det som Berit Andnor tog
              upp. Det där kommer så småningom.
            </seg>
          </u>
          <u>
            <seg>
              Självklart kommer vi i utskottet att bli informerade. Fortlöpande
              har vi fått information om de här frågorna. Jag tror att vi har
              respit till den 22 december, att vi senast då ska avlämna ett
              svar till EU-kommissionen. Innan dess lär vi i konstitutionsutskottet
              hinna få besked.
            </seg>
          </u>
          <note type="speaker">
            Anf. 20 BERIT ANDNOR (s) replik:
          </note>
          <u>
            <seg>
              Herr talman! Jag vet nästan inte var jag ska börja efter det
              senaste lilla inlägget från Ingvar Svensson.
            </seg>
          </u>
          <u>
            <seg>
              Till skillnad från hur de tidigare oppositionspartierna arbetade
              och agerade är vårt sätt att arbeta och förbereda våra förslag
              genomtänkt; det kan jag lova Ingvar Svensson. Vi tar våra prioriteringar
              på allvar och gör vägval.
            </seg>
          </u>
          <u>
            <seg>
              Det är inte så att räknenissar sitter på rummet och kommer överens
              om hur det ska vara. Jag blir något förvånad i det avseendet.
              Det vi här hör är också ett sätt att försöka förminska oppositionens
              arbete. Om den tidigare oppositionen arbetade på nämnda sätt kan
              man väl säga att det gjorda uttalandet säger mycket mer om hur
              ni under oppositionstiden arbetade och om med vilken seriositet
              ni grep er an oppositionspolitiken. Jag är förvånad. Är det på
              det sättet?
            </seg>
          </u>
          <u>
            <seg>
              Det finns ju andra exempel inom vårt område, som vi nu har sett,
              där den tidigare oppositionen har lämnat ett mycket högt ljudläge
              när det gäller till exempel utnämningspolitiken för att gå till
              någonting helt annat. Det gäller uppenbarligen också andra områden.
            </seg>
          </u>
          <u>
            <seg>
              Ni prioriterar faktiskt att bygga ut Regeringskansliet med tillfälliga
              pengar. De här resurserna var avsedda för ordförandeskapet, ingenting
              annat. Men ni behåller 600 miljoner till att bygga ut Regeringskansliet,
              tillsammans med den tidigare utbyggnaden på över 230 tjänster.
              Det är en väldigt stor satsning på Regeringskansliet, Ingvar Svensson.
              Vad ska ni göra? Kan du inte tala om vad alla dessa människor
              som ni nu anställer ska syssla med i Regeringskansliet för de
              här 600 miljonerna.
            </seg>
          </u>
          <note type="speaker">
            Anf. 21 INGVAR SVENSSON (kd) replik:
          </note>
          <u>
            <seg>
              Herr talman! Det är intressant att Socialdemokraterna tror att
              de gör skillnad, att de har genomtänkta förslag och väl avvägda
              vägval. Men hur seriöst är det egentligen med en neddragning på
              640 miljoner till nästa budgetår? Det är skillnad om man ser det
              över tid. Då kanske man kan göra rationaliseringar och neddragningar.
              Men hur seriöst är det egentligen att tro att man ska kunna genomföra
              denna neddragning med 600 miljoner under ett år?
            </seg>
          </u>
          <u>
            <seg>
              Hur genomtänkt var det egentligen att skapa institutionen Sieps?
              Det är ingen uppfinning av alliansregeringen utan det är en uppfinning
              av en regering som Berit Andnor tidigare satt i. Det var inte
              genomtänkt, eftersom ni nu enats med de andra oppositionspartierna
              om att lägga ned det.
            </seg>
          </u>
          <u>
            <seg>
              Utnämningspolitiken tänker jag inte ta upp. Vi kommer att få
              återkomma till den i ett annat sammanhang.
            </seg>
          </u>
          <note type="speaker">
            Anf. 22 BERIT ANDNOR (s) replik:
          </note>
          <u>
            <seg>
              Herr talman! Hur seriöst var det då att komma till riksdagen
              och föreslå ett tillfälligt anslag, en tillfällig förstärkning
              på 1 miljard med motiveringen att det behövdes under ordförandeskapet
              i EU? Hur seriöst var det, Ingvar Svensson? Det är ju ni som inte
              är seriösa. Stå här och anklaga socialdemokratin, och även Vänsterpartiet
              och Miljöpartiet, för att inte vara seriösa! Det måste jag säga
              är oförskämt.
            </seg>
          </u>
          <u>
            <seg>
              Med hänvisning till det Cecilia Wigström tog upp tidigare i debatten
              kan jag säga att vi har presenterat ett samarbete under åtta år.
              15 budgetar har vi varit överens om att presentera i denna riksdag
              8 år, 15 budgetar. Ingen behöver tvivla på seriositeten och allvaret
              i den politik som vi socialdemokrater tillsammans med samarbetspartierna
              kommer att föra.
            </seg>
          </u>
          <u>
            <seg>
              Däremot är det mycket stora frågetecken kring hur seriös den
              så kallade borgerliga alliansen, eller den moderatledda regeringen
              är. Frågan är, Ingvar Svensson, hur seriöst det är att komma till
              riksdagen, begära pengar och säga att detta är en tillfällig förstärkning
              med anledning av att vi ska vara ordförande i Europeiska unionen.
              Hur seriöst är detta? Sedan står man här och säger: De där pengarna
              behöver vi nog till annat. Till vad annat? Ni har väl en skyldighet
              att tala om vad ni ska använda pengarna till. Vad ska ni ha pengarna
              till? Seriöst är det inte, Ingvar Svensson. Det är i högsta grad
              oseriöst.
            </seg>
          </u>
          <note type="speaker">
            Anf. 23 INGVAR SVENSSON (kd) replik:
          </note>
          <u>
            <seg>
              Herr talman! Jag hävdar alltid att jag är seriös och Berit Andnor
              hävdar så klart alltid att hon är seriös. Det gör vi väl alla.
              Alla partier hävdar att de är seriösa, självfallet. Den diskussionen
              blir inte särskilt meningsfull att föra därför att vi tycker själva
              att vi har en trovärdighet och oppositionen tycker att den har
              en trovärdighet i de här frågeställningarna.
            </seg>
          </u>
          <u>
            <seg>
              Jag vill minnas nu har jag inte allt i huvudet, och det ska vi
              vara tacksamma för att det var något liknande 2001. Man gjorde
              inte den neddragning som hade kunnat förutses av de tillskott
              som man erhöll för att genomföra ordförandeskapet. Det kan alltid
              diskuteras.
            </seg>
          </u>
          <u>
            <seg>
              Det är klart att jag inte har gått igenom varenda kostnad för
              tjänstemännen i Regeringskansliet. Man får göra en helhetsbedömning
              av om detta är realistiskt eller inte, och vi i alliansen har
              ställt upp bakom detta.
            </seg>
          </u>
          <note type="speaker">
            Anf. 24 MIKAEL JOHANSSON (mp) replik:
          </note>
          <u>
            <seg>
              Herr talman! Jag tänkte höra lite grann och är lite nyfiken på
              hur Ingvar Svensson resonerar kring det här med demokrati. Vi
              har ju det som en viktig aspekt i vårt utgiftsområde.
            </seg>
          </u>
          <u>
            <seg>
              Ingvar Svensson nämnde i sitt anförande att det fanns stora skillnader
              mellan Socialdemokraterna, Vänsterpartiet och Miljöpartiet. Det
              fanns mindre skillnader inom borgerligheten. Då är en nyfiken
              fråga sett ur väljarsynpunkt: Är det bra med ett partisystem där
              det finns stora, tydliga skillnader eller är det bra med partier
              som det är väldigt liten skillnad mellan? Vilket är att föredra
              ur demokratisynpunkt?
            </seg>
          </u>
          <u>
            <seg>
              Kan verkligen väljarna fundera så här: Men vänta nu, Modera eller
              ska jag ta Kristdemo, kanske Cen, nej Folkpa? Om de inte ser någon
              skillnad kan det ju köra ihop sig, och det är väl knappast bra
              demokratiskt. Vad tycker Ingvar Svensson?
            </seg>
          </u>
          <note type="speaker">
            Anf. 25 INGVAR SVENSSON (kd) replik:
          </note>
          <u>
            <seg>
              Herr talman! Det var en intressant frågeställning. Just om demokratin
              råder det konsensus. Då kan man fråga sig hur väljarna ska uppfatta
              detta. Det finns inga skillnader i synen på demokrati, även om
              det i vissa moment kan finnas olika åsikter.
            </seg>
          </u>
          <u>
            <seg>
              Jag raljerar egentligen över detta, och det förstår Mikael Johansson
              mycket väl. Det är inte skillnaderna i sig mellan partierna det
              handlar om. Vi skulle helt klart inte ha olika partier om det
              inte fanns vissa skillnader, men det betyder ju inte alltid att
              man kan peka på att det är absolut klarast om det finns budgetmässiga
              skillnader. Det är väl kanske att dra det lite väl långt.
            </seg>
          </u>
          <note type="speaker">
            Anf. 26 MIKAEL JOHANSSON (mp) replik:
          </note>
          <u>
            <seg>
              Herr talman! Jag kanske också raljerade över att det var små
              skillnader inom borgerligheten, att det inte skulle spela någon
              roll för väljarna utan partierna skulle kunna slås ihop.
            </seg>
          </u>
          <u>
            <seg>
              Däremot var jag noga med att påpeka att det är viktigt med skillnader.
              Därför är jag stolt över att jag som grön skiljer mig gentemot
              Vänsterpartiet och Socialdemokraterna i ett antal frågor.
            </seg>
          </u>
          <u>
            <seg>
              Sedan ska vi lägga fram ett regeringsalternativ där vi pekar
              ut vad väljarna kommer att få under nästa mandatperiod. Därefter
              får väljarna ta ställning till det. Men de ska fortfarande veta
              att det är skillnad och att det gör skillnad vilket parti man
              väljer i valet nästa höst.
            </seg>
          </u>
          <note type="speaker">
            Anf. 27 INGVAR SVENSSON (kd) replik:
          </note>
          <u>
            <seg>
              Herr talman! Det är viktigt, för det finns skillnader mellan
              allianspartierna också.
            </seg>
          </u>
          <u>
            <seg>
              Sedan är det så att man måste lära sig att kompromissa. Det är
              ju en del av demokratin i sig att man får kompromissa ihop sig.
              Om man inte kan ta fyra steg i dag kan man kanske ta ett steg
              tillsammans i kompromisserna.
            </seg>
          </u>
          <u>
            <seg>
              Det är inga konstigheter att det finns skillnader mellan partierna.
              Om det inte fanns det utan alla hade exakt samma åsikter vore
              det, som Mikael Johansson pekar på, onödigt att ha flera partier.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Obligatoriskt utgiftstak
          </note>
          <note>
            Föredrogs
          </note>
          <note type="speaker">
            Anf. 28 BERIT ANDNOR (s):
          </note>
          <u>
            <seg>
              Herr talman! Jag yrkar bifall till reservation 1. Det innebär
              att vi vill yrka avslag på regeringens proposition i den här frågan.
            </seg>
          </u>
          <u>
            <seg>
              Ett avslag på regeringens förslag i den här delen innebär att
              de nuvarande budgetreglerna skulle komma att ligga fast. Det regelverk
              som vi har bidrar till att skapa långsiktighet och förutsägbarhet
              i villkoren för den ekonomiska politiken. Det regelverket har
              Socialdemokraterna, Miljöpartiet och Vänsterpartiet tillämpat
              när vi har samarbetat om den ekonomiska politiken. Under den tiden
              pressades den offentliga sektorns skuld ned från 70 procent av
              bnp 1998 till 45 procent av bnp 2006. Vi har tillsammans, under
              8 år och med 15 budgetar, kunnat leverera ett överskott i de offentliga
              finanserna på 70 miljarder till den tillträdande regeringen 2006.
              Det var vad de borgerliga partierna ärvde 70 miljarder.
            </seg>
          </u>
          <u>
            <seg>
              Vi anser att en förändring av de nuvarande budgetreglerna skulle
              ha föregåtts av en bredare beredning än vad som har varit. Vi
              har från oppositionens sida inte fått vara med i den. Detta sätt
              att agera är något som kännetecknar den moderatledda regeringen
              och den borgerliga majoritet vi har i riksdagen. Vi tycker att
              man för att uppnå långsiktigt hållbara statliga budgetregler borde
              ha gjort en mer omfattande beredning. Detta är nämligen oerhört
              viktigt för legitimiteten när det gäller budgetreglerna.
            </seg>
          </u>
          <u>
            <seg>
              Vi ser också att konsekvenserna av att lagfästa att taken måste
              vara treåriga inte är tillräckligt utredda. I dag omfattas inte
              alla utgifter av taken. Till exempel ligger garantiprogrammet
              för bankerna utanför. Det är en ordning där vissa utgifter låses
              under flera år framåt medan andra inte gör det. Det riskerar enligt
              vår mening att skapa obalanser i den ekonomiska politiken. I dag
              finns ett balanskrav för kommunerna, och just nu pågår en utredning.
              Vad den utredningen kommer att komma fram till och vad det kommer
              att ha för betydelse för utgiftstakens längd är inte heller klarlagt.
            </seg>
          </u>
          <u>
            <seg>
              Regeringen undviker i propositionen helt att behandla en av de
              viktigaste orsakerna till att det stora budgetöverskott som fanns
              2006 har bytts till ett stort underskott 2009, nämligen det faktum
              att det har genomförts stora, ofinansierade skattesänkningar.
              Ett stort överskott 2006 har blivit ett stort underskott 2009,
              därför att man har genomfört ofinansierade skattesänkningar. Enligt
              en utredning som riksdagens utredningstjänst har gjort skulle
              det svenska budgetunderskottet vara 80 miljarder mindre om regeringen
              inte hade sänkt skatterna.
            </seg>
          </u>
          <u>
            <seg>
              Den ordning vi nu har med utgiftstak är tänkt att främja en långsiktig
              budgetdisciplin. Det är enligt vår mening en vantolkning av själva
              syftet med det finanspolitiska regelverket att hålla utgiftstaken
              men samtidigt sänka skatterna. Det har lett till försvagade finanser,
              vilket vi kan konstatera.
            </seg>
          </u>
          <note>
            Därför yrkar vi avslag på denna proposition och därmed också
            bifall till reservation 1.
          </note>
          <note type="speaker">
            Anf. 29 MIKAEL JOHANSSON (mp):
          </note>
          <u>
            <seg>
              Herr talman! Jag börjar med att yrka bifall till reservation
              1 av Miljöpartiet de gröna, Socialdemokraterna och Vänsterpartiet.
              Självklart står jag bakom reservation 2 av oss gröna, men för
              tids vinnande avstår jag från att yrka bifall till den.
            </seg>
          </u>
          <u>
            <seg>
              Jag tänkte dock prata om denna reservation i mitt anförande.
              Den handlar om klimat- och miljökonsekvensbeskrivningar i statsbudgeten.
              Amsterdamfördraget ger ministerrådet inom EU och EU-parlamentet
              skyldighet att sträva efter en hög miljöskyddsnivå. Integreringen
              av miljöhänsyn i EU:s övriga politikområden lyfts fram som ett
              av de viktigaste sätten att göra utvecklingen hållbar. Enligt
              min mening, herr talman, kan ett instrument för att integrera
              hållbar utveckling inom olika områden vara att klimat- och miljökonsekvensbeskrivningarna
              finns för alla förslag.
            </seg>
          </u>
          <u>
            <seg>
              Sedan 2001 gäller Europaparlamentets och rådets direktiv om bedömning
              av vissa planers och programs miljöpåverkan. Finansiella planer,
              budgetprocesser och program omfattas dock inte av direktivet.
              Det kan diskuteras huruvida en statsbudget definitionsmässigt
              kan anses vara en plan, men i praktiken fyller en budget enligt
              min mening samma funktion.
            </seg>
          </u>
          <u>
            <seg>
              De gröna nyckeltalen är ett försök att belysa miljöutvecklingen
              i anslutning till statsbudgeten. Det räcker emellertid inte för
              att miljöaspekterna ska bli integrerade i beslutsprocessen. Enligt
              min mening ska strategiska miljökonsekvensbeskrivningar vara invävda
              i texterna. Mot bakgrund av detta, herr talman, anser jag att
              riksdagen ska begära att regeringen lägger fram förslag till ändring
              i budgetlagen så att klimat- och miljökonsekvensbeskrivningar
              av de olika förslagen i statsbudgeten blir obligatoriska.
            </seg>
          </u>
          <note type="speaker">
            Anf. 30 PER BILL (m):
          </note>
          <u>
            <seg>
              Herr talman! Jag vill börja med att å hela alliansens vägnar
              yrka bifall till förslaget i betänkandet och avslag på motionerna.
            </seg>
          </u>
          <u>
            <seg>
              När jag kom in i riksdagen 1994 hade jag klarat av en del av
              mina studier på Handelshögskolan. Jag hade turen att de första
              fyra åren hamna i finansutskottet, där jag fick vara med och lära
              mig både den gamla budgettekniken och den nya. Jag måste säga
              att man som Handelsstudent kände sig näst intill chockad över
              hur det gamla budgetsystemet var utgifter bara lades till utgifter,
              vilket gav stora underskott.
            </seg>
          </u>
          <u>
            <seg>
              Det var väldigt bra att en bred majoritet tog fram budgetlagen.
              Jag skulle i dag, herr talman, säga att budgetlagen är en av de
              fem viktigaste reformerna jag har varit med om under de 15 år
              jag nu har suttit i riksdagen. Jag tror att det är väl i klass
              med EU-medlemskapet och självständigheten för Riksbanken. Jag
              tror att väldigt många inte riktigt förstår hur viktigt det har
              varit med den budgetdisciplin som budgetlagen har bidragit till.
            </seg>
          </u>
          <u>
            <seg>
              Det vi ser framför oss i dag, detta lilla betänkande, är egentligen
              en kodifiering av en praxis som har utvecklats under de drygt
              tio år som budgetlagen har varit i kraft. Att kodifiera gällande
              praxis brukar vara ett väldigt bra sätt att stifta lag, herr talman.
              Det finns säkert fog för att efter det att utredningen kring andra
              delar av budgetlagen blir klar återkomma och kanske göra ytterligare
              förändringar i budgetlagen titta på den konsoliderade offentliga
              sektorns finanser, till exempel. Men det är nog en del tid kvar
              innan vi är redo för de besluten. Dessa relativt små förändringar
              kan vi dock göra redan nu.
            </seg>
          </u>
          <u>
            <seg>
              Herr talman! Jag tänkte inte ägna mig åt allmän politik, men
              jag vill ändå konstatera att det finns två sätt att stimulera
              i lågkonjunktur. Det ena är att öka bidrag, och det andra är att
              sänka skatter. Jag är väldigt glad och stolt att vi i alliansen
              till stor del har valt att sänka skatter för att stimulera i den
              värsta lågkonjunkturen sedan antingen 1940 eller 1929 det finns
              diskussioner om vilken som var värst. Detta är dock en av de tre
              värsta lågkonjunkturerna under de senaste 100 åren. Det är ju
              därför vi sparar i ladorna under sju till tio år: för att sedan
              ha möjlighet att använda en del av överskotten. Och det roliga,
              herr talman, är att se att de offentliga finanserna trots att
              detta är en mycket större kris än den under tidigt 90-tal klarar
              krisen mycket bättre än då.
            </seg>
          </u>
          <u>
            <seg>
              Jag ska avsluta med något annat spännande jag har varit med om,
              och jag riktar mig till Mikael Johansson. Jag hade också förmånen
              att få sitta med i en liten parlamentarisk grupp jag tror att
              det var med Lennart Daléus och några andra som tittade på gröna
              räkenskaper. Riktigt och viktigt men, visar det sig, otroligt
              svårt.
            </seg>
          </u>
          <u>
            <seg>
              En av idéerna var att man skulle titta på återställningskostnaderna
              efter de skador som hade uppkommit i samband med olika verksamheter.
              Det finns mycket arbete kvar att göra där. Vi vet att till exempel
              Eurostat ägnar sig en hel del åt mycket intressant sådan verksamhet.
            </seg>
          </u>
          <u>
            <seg>
              Jag tror att det här måste växa fram på europeisk nivå och allra
              helst på global nivå. Men vill man ha långsiktig tillväxt kan
              man inte kalhugga allting och tro att man ska ha någon tillväxt
              att prata om år två och år tre. Långsiktighet och miljöhänsyn
              är otroligt viktiga.
            </seg>
          </u>
          <note type="speaker">
            Anf. 31 BERIT ANDNOR (s) replik:
          </note>
          <u>
            <seg>
              Herr talman! Vi ska naturligtvis inte ha någon debatt om den
              ekonomiska politiken, även om det kan kännas mycket lockande.
              Jag kan bara inte låta bli och säga följande efter Per Bills inlägg.
            </seg>
          </u>
          <u>
            <seg>
              Det var nog inte bara Handelsstudenten Per Bill som när han kom
              till riksdagen var chockad över det mycket stora budgetunderskott
              som den dåvarande borgerliga regeringen lämnade efter sig förra
              gången de satt vid makten. Hela svenska folket var chockat. Det
              var en mycket svår tid för Sverige som land att sanera ekonomin,
              och det var jag med om.
            </seg>
          </u>
          <u>
            <seg>
              Att ha utgiftstak och att ha regler för att öka långsiktigheten
              och förutsägbarheten när det gäller den ekonomiska politiken är
              viktigt. Det är vi socialdemokrater som har tagit initiativ till
              och drivit fram det, och vi har varit angelägna om att se till
              att söka enighet i dessa frågor därför att det är viktigt.
            </seg>
          </u>
          <u>
            <seg>
              Vi har följt det regelsystemet under alla år, och det gjorde
              att vi kunde pressa ned den skuld vi hade, att vi kunde sanera
              ekonomin, att vi kunde överlämna 70 miljarder till den nuvarande
              moderatledda regeringen. Dessa har snabbt förbytts till ett stort
              underskott.
            </seg>
          </u>
          <u>
            <seg>
              Det är så ni har förvaltat den goda ekonomin.
            </seg>
          </u>
          <u>
            <seg>
              Min fråga till Per Bill och majoriteten i utskottet är: Är ni
              nöjda med beredningen av den här propositionen? Tycker ni att
              det är ett bra sätt att jobba på? Varför fick inte vi vara med
              och diskutera det här? Vad är anledningen till detta, Per Bill?
            </seg>
          </u>
          <note type="speaker">
            Anf. 32 PER BILL (m) replik:
          </note>
          <u>
            <seg>
              Herr talman! De stora problemen fanns inte bara åren 19911994.
              Det finns saker som skulle ha gjorts bättre, men nu är det närmare
              1520 år sedan dess. Det riktigt stora problemet var att utgifterna
              även under högkonjunkturåren adderades, staten gick med underskott
              och stod inte rustad när den ordentliga lågkonjunkturen kom. Det
              är det som är den stora skillnaden nu. När det böjar vända i konjunkturen
              här och nu ser vi vilken fördel vår budgetdisciplin i Sverige
              har varit jämfört med många av våra vänner inom det europeiska
              samarbetet som har dragit på sig jättelika skulder under de här
              två tre åren. Det är klokt med ekonomiska stabilisatorer som slår
              till på en gång. Det är mindre klokt att, som vi förr i världen
              ägnade oss åt och som man fortfarande gör på många ställen, klippa
              och klistra ihop stora krispaket på många miljarder, släpa dem
              igenom de olika parlamenten, och lagom till det att de är färdiga
              att sättas i sjön har konjunkturen vänt.
            </seg>
          </u>
          <u>
            <seg>
              Vi har ett mycket mer robust system i dag, och det tycker jag
              att vi allihop ska berömma oss för. Sverige har ett budgetsystem
              som är mycket bättre än på många andra ställen.
            </seg>
          </u>
          <note type="speaker">
            Anf. 33 BERIT ANDNOR (s) replik:
          </note>
          <u>
            <seg>
              Herr talman! Varför är ni beredda att riskera detta? Det är frågan,
              Per Bill.
            </seg>
          </u>
          <u>
            <seg>
              Efter att ha sanerat ekonomin, detta enorma budgetunderskott
              som den dåvarande borgerliga regeringen lämnade efter sig, har
              vi pressat tillbaka den offentliga sektorns skuld. Den var 70
              procent av bnp 1998. Den var 45 procent av bnp 2006. Vi överlämnade
              ett budgetöverskott på 70 miljarder. Det har förbytts i ett stort
              underskott. Den främsta förklaringen till detta är de ofinansierade
              skattesänkningar som den moderatledda regeringen har ägnat sig
              åt.
            </seg>
          </u>
          <u>
            <seg>
              Det är en av de saker som vi tycker skulle ha funnits med i den
              här diskussionen, som vi har förvägrats att delta i, om budgetreglerna.
              Ni har inte bjudit in till det man är sig selv nok. Jag kan säga
              att spåren förskräcker.
            </seg>
          </u>
          <u>
            <seg>
              Det är tack vare socialdemokratin och det arbete vi har gjort
              och de regler som vi har drivit fram för den ekonomiska politiken
              som vi har den här stabiliteten och förutsägbarheten, som har
              lett till att Sverige som land har kunnat hävda sig väl. I det
              arbetet hade vi hoppats att vi kunde fortsätta en diskussion om
              hur budgetreglerna skulle utformas. Men: Nej, säger den moderatledda
              regeringen. Nej, säger Per Bill. Det är ni inte intresserade av
              trots att och det tror jag att de flesta kan säga beredningen
              av detta ärende inte varit vad den borde ha varit. Det är saker
              och ting som inte är beaktade, framför allt inte de ofinansierade
              skattesänkningar som den här regeringen har genomfört.
            </seg>
          </u>
          <note type="speaker">
            Anf. 34 PER BILL (m) replik:
          </note>
          <u>
            <seg>
              Herr talman! Jag ska hålla mig till nutid.
            </seg>
          </u>
          <u>
            <seg>
              Det är svårt att få det här att gå ihop. Å ena sidan är allting
              Socialdemokraternas förtjänst, och å den andra anser ordföranden
              att vi har brutit en lång tids samarbete kring budgetlagen. Jag
              har svårt att få det att gå ihop.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Kontroll av skyddade beteckningar på jordbruksprodukter och
            livsmedel m.m.
          </note>
          <note>
            Föredrogs
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            10 § Grönbok Reform av den gemensamma fiskeripolitiken
          </note>
          <note>
            Föredrogs
          </note>
          <note type="speaker">
            Anf. 35 JAN-OLOF LARSSON (s):
          </note>
          <u>
            <seg>
              Herr talman! Den här debatten handlar om EU:s framtida fiskeripolitik
              och vilka förändringar som vi anser är nödvändiga att genomföra
              när fiskeripolitiken i EU ska stöpas om till 2013.
            </seg>
          </u>
          <u>
            <seg>
              Den fiskeripolitik som EU hittills fört har inte gjort någon
              människa glad. Åtta av tio fiskebestånd i Europas fiskevatten
              är mer eller mindre hotade. Vi är alla medvetna om detta, men
              det görs mycket lite för att komma till rätta med problemen.
            </seg>
          </u>
          <u>
            <seg>
              Vi dumpar tonvis med död fisk tillbaka i havet. Trots att vi
              i flera år har känt till detta enorma resursslöseri går utvecklingen
              mycket långsamt. Det är nu vi måste sätta stopp för fiskdumpningen.
              Det är nu vi måste bestämma oss för att all fångad fisk ska vara
              landad fisk.
            </seg>
          </u>
          <u>
            <seg>
              EU:s fiskepolitik har i stort sett kollapsat.
            </seg>
          </u>
          <u>
            <seg>
              Ändå görs ansträngningar för att, med skattemedel, föra över
              denna misslyckade politik till nya länder, till länder i tredje
              världen som är oerhört beroende av sitt kustnära fiske, som proteinkälla
              och av sysselsättningsskäl.
            </seg>
          </u>
          <u>
            <seg>
              Herr talman! När nu EU:s fiskepolitik ska göras om inför 2013
              är det hart när omöjligt att inte göra den bättre, för sämre går
              den troligen inte att göra. Sverige är ett litet land när det
              gäller fiskerinäringen, detta trots att vi har en av Europas längsta
              kuster. Och ett litet land måste samla sina krafter för att få
              genomslag i den kommande fiskepolitiken.
            </seg>
          </u>
          <u>
            <seg>
              Därför föreslog vi socialdemokrater att regeringen skulle tillsätta
              en parlamentariskt sammansatt grupp för att ta fram en svensk
              gemensam ståndpunkt inför de kommande diskussionerna. Men till
              detta tackade den borgerliga regeringen nej. De borgerliga partierna
              avstår alltså från att delta i de fortsatta diskussionerna om
              den kommande fiskepolitiken om de skulle förlora nästa riksdagsval.
            </seg>
          </u>
          <u>
            <seg>
              Herr talman! I kommissionens grönbok lyfts det fram ett antal
              problemområden:
            </seg>
          </u>
          <u>
            <seg>
              Huvudproblemet är, enligt min mening, politisk feghet. Regeringsföreträdarna
              saknar ork och förmåga och kanske till och med vilja. Man vill
              hellre vara kompis inför den stundande middagen än ta tag i väl
              kända problem.
            </seg>
          </u>
          <u>
            <seg>
              Dagens fiskepolitik har tre grundelement. Den ska vara ekonomiskt
              hållbar, den ska vara socialt hållbar och den ska vara ekologiskt
              hållbar tre mål som på kort sikt inte går att tillgodose. Det
              är dessa tre mål som kommissionen anser ger för svag vägledning.
            </seg>
          </u>
          <u>
            <seg>
              Jag anser inte att målen är vagt formulerade. Men de är inte
              inbördes rangordnade, vilket EU:s ministerråd tagit fasta på,
              och det har därigenom kört hela fiskebestånden och därmed fiskenäringen
              i botten.
            </seg>
          </u>
          <u>
            <seg>
              Den allra viktigaste åtgärden i den kommande fiskepolitiken är
              naturligtvis att alltid se till att ekologin går i första hand.
              Ser vi inte till att vi fiskar på ett ekologiskt hållbart sätt
              kommer vi aldrig att klara de två övriga målen att fisket ska
              vara ekonomiskt och socialt hållbart. Men om vi står upp för ett
              politiskt modigt beslut som sätter ekologin och därmed forskarnas
              rådgivning i första rummet, kommer vi på sikt att få ett ekonomiskt
              hållbart fiske såväl som ett socialt hållbart. Då försvinner också
              automatiskt subventionerna, de subventioner som i dag håller en
              alldeles för stor flotta under armarna. Då försvinner bränslesubventionen,
              ett system som i dag missgynnar att det tas fram miljöriktiga
              motorer och som förhindrar att det bedrivs ett energisnålt fiske.
            </seg>
          </u>
          <u>
            <seg>
              Herr talman! När fiskeresurserna har minskat i EU:s vatten har
              fiskenäringen riktat sina blickar mot tredje världens fiskevatten.
              Detta har man gjort i stället för att ta tag i de egna strukturella
              problemen och i stället för att skära ned en alldeles för stor
              flotta.
            </seg>
          </u>
          <u>
            <seg>
              Gemenskapens fiskepartneravtal med utvecklingsländerna finansieras
              till två tredjedelar med våra skattepengar. Miljarder läggs till
              stöd för ett oftast ohållbart fiske som dessutom tar maten ur
              mun på miljoner människor samtidigt som deras arbetsmöjligheter
              försvinner. Beteendet försvaras med att delar av betalningen ska
              generera bättre fiskekontroll i de länder som man tecknar avtal
              med. Vi medlemsstater i EU ska alltså se till att det blir en
              bättre fiskekontroll utanför Afrikas kuster vi som inte har kunnat
              övervaka våra egna fiskevatten, vi som mer eller mindre har fiskat
              ut åtta av tio arter. Det låter inte helt trovärdigt.
            </seg>
          </u>
          <u>
            <seg>
              Herr talman! Det finns en framtid för fisken och för fiskenäringen,
              trots allt. Så sent som i går meddelade FN:s livsmedels- och jordbruksorganisation,
              FAO, att man tänker stänga världens hamnar för skepp som fiskar
              illegalt eller som inte rapporterar sina fångster korrekt. En
              första bindande global överenskommelse kring fiskefrågor är på
              gång. Vi behöver mer av sådana nyheter. Och vi behöver fiskeministrar
              som, när de utformar EU:s gemensamma fiskepolitik, vågar ta sitt
              politiska ansvar och vågar sätta ekologin i första rummet.
            </seg>
          </u>
          <note type="speaker">
            Anf. 36 RUNE WIKSTRÖM (m):
          </note>
          <u>
            <seg>
              Herr talman! Det är grönboken om fiske som vi debatterar här
              i dag.
            </seg>
          </u>
          <u>
            <seg>
              Fisket bär på ett kulturarv och är en viktig livsmedelsproducent,
              vilket sällan framkommer i debatterna. I debatterna framställs
              ofta fiskaren som en marodör som inte begriper sig på vare sig
              fiskbestånd eller miljö. Inget kan vara mer felaktigt än det.
            </seg>
          </u>
          <u>
            <seg>
              Fisket sätter liv i kustbygderna, framför allt det småskaliga
              fisket. Dessutom bidrar fisket till turismen och att turismen
              utvecklas. Turister älskar att röra sig i fiskehamnarna och där
              prata med fiskare och titta på båtar, redskap och fisk. Har man
              tur kanske man kan köpa sig en fisk. Kan man dessutom gå på den
              närbelägna krogen och få sig en purfärsk fisk som är närfångad,
              ja, då är för många lyckan total.
            </seg>
          </u>
          <u>
            <seg>
              Det småskaliga fisket är det fiske som har de allra största möjligheterna
              att utvecklas både med vidareberedning och med direktförsäljning
              till konsument. Men ska det småskaliga miljövänliga fisket kunna
              utvecklas måste det till en del regelförändringar.
            </seg>
          </u>
          <u>
            <seg>
              En regel som är möjlig att förändra är att man överför den så
              kallade åttametersbåtgränsen till större båtar, kanske till tolvmetersbåtar.
              Samtidigt ska man ge det småskaliga fisket en andel av torskkvoten
              som det småskaliga fisket fritt kan disponera, i likhet med det
              system som råder inom sill- och strömmingsfisket. I dag är det
              näst intill omöjligt att få en torskfiskelicens, och det hämmar
              kustfisket svårt.
            </seg>
          </u>
          <u>
            <seg>
              En del undrar givetvis vad en åttametersbåtgräns är. Jo, en båt
              under åtta meter får fiska fritt på de flesta arter utan en massa
              onödig pappersexercis, och det är dit vi måste sträva.
            </seg>
          </u>
          <u>
            <seg>
              Den fisk som svenska fiskare fiskar ska i första hand komma svenska
              konsumenter till godo. Likadant bör det vara i andra EU-länder,
              att fisken i första hand konsumeras inom landet för att på det
              viset undvika en massa onödiga transporter och att, som det är
              i dag, en stor del av exporten går till andra länder för att sedan
              återigen importeras. Det är det som sker i dag, och så kommer
              det att bli under överskådlig tid framöver.
            </seg>
          </u>
          <u>
            <seg>
              Under den bojkott som drabbade svenskfångad torsk har svenska
              fiskare funnit pålitliga köpare på andra sidan bron som köper
              upp våra lagligt fångade torskar. Och sådana vänner överger man
              inte, för man vet aldrig när vissa miljöorganisationer slår till
              med en bojkottaktion igen med förödande konsekvenser för både
              konsumenter och miljö.
            </seg>
          </u>
          <u>
            <seg>
              Våra lagligt fångade torskar går numera på export. Lastbilarna
              som kör från olika håll i världen möts på Öresundsbron, den ena
              med fisk som körs ut ur Sverige och den andra som återimporterar
              den. Samtidigt har man inte räddat en enda torsk till livet. Detta
              är en miljöinsats som vi inte vill uppleva en gång till. Miljöinsatser
              i all ära, men vissa gränser finns det trots allt.
            </seg>
          </u>
          <u>
            <seg>
              I Sverige finns en förening som heter Närfiskat som spårar fisken
              från fångst till konsument, så den miljömedvetne med gott samvete
              kan äta den närfångade fisken utan onödiga miljöpåfrestande transporter.
            </seg>
          </u>
          <u>
            <seg>
              Utkast nämns i grönboken. Det är av ondo och måste upphöra så
              fort det möjligt är. I debatten är det alltid fiskaren som får
              ta smällen av dessa utkast. Men tyvärr är det ofta så att regelverket
              tvingar fiskare att dumpa den fångade fisken tillbaka i havet,
              även om den är död. Här måste en ändring till.
            </seg>
          </u>
          <u>
            <seg>
              Minimimåttet på torsken måste också höjas så att den får möjlighet
              att leka minst en gång innan den fångas. Regelverket måste ändras
              på så sätt att det inte ställer till nya problem längre ned i
              kedjan.
            </seg>
          </u>
          <u>
            <seg>
              Herr talman! Främmande arter är en relativt ny företeelse i Östersjön.
              Jag ska bara nämna en, rovvattenloppan. Av egen erfarenhet vet
              jag vad den kan ställa till med. Får man ett påslag av en rovvattenloppssvärm,
              eller vad man nu ska kalla det för, blir näten ungefär som om
              man skulle ha doppat dem i lim, och det är näst intill omöjligt
              att få bort den från näten igen. Likadant är det var den än slår
              till.
            </seg>
          </u>
          <u>
            <seg>
              I grönboken talas det om subventioner. Det är främst bränslesubventionerna
              man inriktar sig på. Subventioner är inte bra, för de snedvrider
              hela systemet. Ska man ta bort exempelvis bränslesubventionerna
              får det inte ske ensidigt från Sverige, utan det måste ske inom
              hela EU.
            </seg>
          </u>
          <u>
            <seg>
              Det är inte bara fisket som påverkar bestånden. Om reproduktion
              ska kunna ske måste de yttre omständigheterna stämma. För torskens
              del måste saltvatten strömma in från Västerhavet. Det finns sälar
              och skarvar som plockar stora mängder fisk och som påverkar bestånden,
              men havets kvalitet måste vara i sådan kondition att reproduktion
              kan ske.
            </seg>
          </u>
          <u>
            <seg>
              Det verkar som att havet håller på att tippa över åt fel håll.
              Det är med stor förskräckelse jag tittar ned i havet och ser vad
              som har hänt. Det är en oerhörd skillnad nu mot när jag var ung.
              Då var tången brun och frisk. Det fanns mängder med liv. Det fanns
              spigg och större fiskar. Nu är det något helt annat. På 70-talet
              började det bli en märkbar förändring. Då började påväxten av
              alger på stenar och tång. Nu ser man på vissa ställen över huvud
              taget inte att det finns någon tång. Man vet att den finns där,
              men den är helt täckt med alger. Dessutom är det bara i undantagsfall
              man råkar se en fisk.
            </seg>
          </u>
          <u>
            <seg>
              Men vad värre är börjar allt fler fiskarter försvinna. Den förr
              så vanliga abborren är numera en sällsynthet. På 90-talet försvann
              laken. Braxen och id som förr fanns i enorma stim är helt borta.
              Det är bara ett axplock av vad som har hänt de senaste 20 åren
              runt om i Stockholms skärgård där vi i min familj i flera generationer
              haft vår utkomst av fiske. Ju längre ut i skärgården man kommer,
              desto värre blir problemet. De enda arter som visar en någorlunda
              positiv utveckling är strömming och torsk.
            </seg>
          </u>
          <u>
            <seg>
              Det är inte bara under ytan det händer saker. Fågellivet som
              förr i våra utskärgårdar var så oerhört rikt har gått ett dramatiskt
              öde till mötes. Svärtan försvann för flera år sedan. Ejdern som
              har varit så vanligt förekommande med mängder av ungar är nästan
              helt borta. Under det gångna året har jag inte sett en enda fågelunge
              i Stockholms utskärgårdar där jag håller till. Det är mycket tragiskt.
            </seg>
          </u>
          <u>
            <seg>
              Nu sätts stora insatser in för att om möjligt komma till rätta
              med problemet. Vi får verkligen hoppas att det inte är för sent.
              Vi har länge misshandlat våra hav. Det kommer att ta lång tid
              att reparera havet.
            </seg>
          </u>
          <u>
            <seg>
              Jag håller fullständigt med Jan-Olof vad gäller fiske i tredjeland.
              Det är inte bra; här måste en ändring till.
            </seg>
          </u>
          <u>
            <seg>
              För att fisket ska kunna överleva och för att en föryngring ska
              kunna ske i fiskarkåren måste det vara en långsiktighet i planeringen
              och inte som nu att regler ändras år från år. Regelverket måste
              förändras och onödiga regler tas bort. Det finns över 400 regler
              inom Fiskeriverkets verksamhetsområde som ingen människa över
              huvud taget har en aning om existerar.
            </seg>
          </u>
          <u>
            <seg>
              Ett generationsskifte inom olika fisken måste bli en självklarhet.
              Låt också fisket vara med och styra fiskeinriktningen när riktlinjer
              dras upp.
            </seg>
          </u>
          <note>
            Ajournering
          </note>
          <note>
            Kammaren beslutade kl. 13.54 på förslag av talmannen att ajournera
            förhandlingarna till kl. 14.00 då statsministerns frågestund skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            11 § Statsministerns frågestund
          </note>
          <note type="speaker">
            Anf. 37 TREDJE VICE TALMANNEN:
          </note>
          <u>
            <seg>
              Jag hälsar statsministern välkommen till dagens frågestund.
            </seg>
          </u>
          <u>
            <seg>
              Svensk fordonsindustri
            </seg>
          </u>
          <note type="speaker">
            Anf. 38 MONA SAHLIN (s):
          </note>
          <u>
            <seg>
              Fru talman! Svensk fordonsindustri, dess kunnande och dess kompetenta
              personal betyder oerhört mycket, inte bara för underleverantörerna
              inom bilindustrin utan också för övrig industri och stora delar
              av svensk tjänstesektor.
            </seg>
          </u>
          <u>
            <seg>
              Saab är betydelsefullt, inte bara för Trollhättan utan också
              för stora delar av svensk industri. I dag står tusentals jobb
              på spel. Tusentals löntagare behöver se att deras regering är
              aktiv och försöker hitta lösningar precis som alla andra regeringar
              med bilindustrier i sina länder.
            </seg>
          </u>
          <u>
            <seg>
              Jag tror på svensk industri och på att den verkligen hör till
              framtidens moderna, viktiga, tillväxtskapande jobb. Att sätta
              jobben först förutsätter att man också satsar på att utveckla
              svensk industri.
            </seg>
          </u>
          <u>
            <seg>
              I över ett års tid har vi fått höra vad regeringen inte vill
              göra. Man vill inte använda fordonspaket. Man vill inte utveckla
              branschprogram. Man vill inte inrätta skrotningspremier. Man vill
              inte utveckla utbildningsinsatserna i industrin.
            </seg>
          </u>
          <u>
            <seg>
              Jag tror inte att det bara är jag som nu vill veta vad regeringen
              vill göra för att utveckla svensk industri.
            </seg>
          </u>
          <note type="speaker">
            Anf. 39 Statsminister FREDRIK REINFELDT (m):
          </note>
          <u>
            <seg>
              Fru talman! Vi har riktat in oss på människorna. Det bör man
              göra. Vi har ansvar för det. Vi har byggt ut utbildningssystem.
              Vi har byggt ut möjligheterna till omställning i ett Sverige som
              går igenom en mycket svår kris.
            </seg>
          </u>
          <u>
            <seg>
              När vi summerar från det att vi lade budgeten för 2009 fram till
              nu är det en utbyggnad med över 180 000 heltidsplatser i utbildning
              och i omställningsstöd. Det finns i hela Sverige. det finns inte
              minst i Västsverige.
            </seg>
          </u>
          <u>
            <seg>
              Så fungerar den svenska modellen för mig. Det är ett stöd för
              att kunna komma vidare i livet, till utbildning, till ett annat
              arbete. Så mötte vi varslen på Volvo. Så ska vi naturligtvis vara
              beredda att möta en svår situation, om den uppstår, kring Saab.
            </seg>
          </u>
          <u>
            <seg>
              Det är vårt svar.
            </seg>
          </u>
          <u>
            <seg>
              Vi är inte beredda att äga Saab. Jag vet inte vad oppositionens
              svar är. Det låter som om det finns en helt annan agenda och helt
              andra åtgärder. Ni får presentera dem.
            </seg>
          </u>
          <u>
            <seg>
              Jag tror mycket på den här inriktningen: Ge omställningsstöd,
              stöd människorna i en svår process, men köp inte upp bilföretag
              med välfärdens pengar.
            </seg>
          </u>
          <note type="speaker">
            Anf. 40 MONA SAHLIN (s):
          </note>
          <u>
            <seg>
              Fru talman! Nu fick vi ännu fler exempel på vad regeringen inte
              vill göra och vi fick några exempel på utbildningsinsatser som
              är färre för vuxna än vad de var under högkonjunkturen. Vi fick
              också exempel på regeringens politik som har lett till att Sverige
              halkar efter och till att arbetslösheten är högre i Sverige än
              i Finland och genomsnittligt i EU.
            </seg>
          </u>
          <u>
            <seg>
              Om man verkligen inte vill sätta skattesänkningarna först, utan
              sätta jobben först, om man verkligen ser och förstår och har intresse
              för att svensk industri i dag är oerhört hårt drabbad, att 3 500
              Saabanställda och minst lika många i underleverantörsledet drabbas,
              måste man inse att det är det som står på spel nu.
            </seg>
          </u>
          <u>
            <seg>
              Om de jobben försvinner, Fredrik Reinfeldt, innebär det 2 miljarder
              kronor om året i ökade utgifter och förlorade intäkter. Det är
              inte bara skattebetalarnas pengar. Det handlar också om de löntagare
              som nu behöver se att det inte bara är tal och passiva insatser
              och gamla åtgärder, sådant som bara har lett till färre jobb i
              Sverige.
            </seg>
          </u>
          <u>
            <seg>
              Om man vill sätta jobben först kan man inte köra fast i den gamla
              misslyckade politiken.
            </seg>
          </u>
          <u>
            <seg>
              Min fråga är vad regeringen är beredd att göra för att utveckla
              svensk industri inte vad den inte vill göra.
            </seg>
          </u>
          <note type="speaker">
            Anf. 41 Statsminister FREDRIK REINFELDT (m):
          </note>
          <u>
            <seg>
              Fru talman! Jag hoppas att åhörarna lägger på minnet att Mona
              Sahlin, precis som Thomas Östros brukar göra, satsar på att svensk
              ekonomi är sämst i hela Europa. Det är deras besked till väljarna.
            </seg>
          </u>
          <u>
            <seg>
              När vi närmar oss valdagen ska vi se vem som har rätt. Jag hävdar
              att Sverige är väl rustat och kommer bättre ut än många andra
              länder i Europa. När vi kommer till september 2010 ska vi jämföra
              våra verklighetsbilder.
            </seg>
          </u>
          <u>
            <seg>
              Jag redogjorde för att vi bygger ut det som jag tycker är vårt
              ansvar. Det är 30 000 fler praktikplatser och 18 300 fler platser
              i yrkesvux och komvux. Det är 37 200 fler jobb i jobb- och utvecklingsgarantin.
              Det är 54 000 fler i jobbgarantin för unga. Det är 10 000 fler
              platser på universitet och högskola. Det är 4 500 fler platser
              i yrkeshögskolan.
            </seg>
          </u>
          <u>
            <seg>
              Det är åtgärder som Mona Sahlin hävdar inte existerar. Det är
              klart att de gör. Det är ett verkningsfullt instrument till stöd.
            </seg>
          </u>
          <u>
            <seg>
              Vi tror inte på att använda välfärdens pengar till industri-
              och subventionspolitik. Man räddar inte jobb och bilföretag med
              konstgjord andning. Det har vi testat i den svenska historien.
              Det räddar inte jobb. Det gör slut på skattebetalarnas pengar.
              Det gör att resurserna inte räcker till skola och sjukvård.
            </seg>
          </u>
          <u>
            <seg>
              Saabkrisen
            </seg>
          </u>
          <note type="speaker">
            Anf. 42 LARS OHLY (v):
          </note>
          <u>
            <seg>
              Fru talman! Jag har vid några tillfällen de senaste dagarna försökt
              att komma i diskussion med några av Fredrik Reinfeldts företrädare,
              framför allt från Näringsdepartementet. I går försökte jag få
              diskutera med statssekreterare Jöran Hägglund i P1-morgon, men
              hans villkor för att vara med var att vi inte skulle diskutera,
              utan intervjuas var för sig.
            </seg>
          </u>
          <u>
            <seg>
              I morse var jag inbjuden till SVT Morgon. De ringde och beklagade
              att Maud Olofsson hade satt som villkor för att komma att jag
              inte dök upp. När Maud Olofsson väl är där säger hon: Det här
              förtjänar ingen politisk debatt. Hon menar då Saab och den industrikris
              som Västsverige, och hela Sverige, går igenom.
            </seg>
          </u>
          <u>
            <seg>
              Jag menar att det inte förtjänar någon politisk pajkastning,
              men det förtjänar banne mig ett samtal. Det här är allvarligt.
            </seg>
          </u>
          <u>
            <seg>
              Att liknöjt tala om att man har satsat lite grann på utbildning
              så att man nästan når upp till de siffror som var under högkonjunkturen
              duger inte, Fredrik Reinfeldt. Vi behöver samla oss nu. Vi behöver
              göra något för att rädda jobben. Vi behöver göra något för Saab.
            </seg>
          </u>
          <note type="speaker">
            Anf. 43 Statsminister FREDRIK REINFELDT (m):
          </note>
          <u>
            <seg>
              Fru talman! Inledningsvis kan jag säga att jag hade informationen
              att Lars Ohly skulle vara här i dag. Jag kom ändå. Jag är beredd
              att ta diskussionen också i sakfrågorna.
            </seg>
          </u>
          <u>
            <seg>
              Jag vet ännu inte vad påståendet att man vill rädda jobb innehåller
              från vänstersidan. Vem vill inte rädda jobb? Berätta hur det går
              till.
            </seg>
          </u>
          <u>
            <seg>
              Min bild är att om man ska överleva i en bilbransch och fordonsindustri
              med överkapacitet i Europa och världen får man vara kostnadseffektiv
              och konkurrenskraftig. Det avgör vi inte i Sveriges riksdag. Det
              tror inte jag. Om någon på vänstersidan tror det får ni tala om
              att ni gör det och beskriva vilka åtgärder ni i så fall är beredda
              att sätta in.
            </seg>
          </u>
          <u>
            <seg>
              Jag tror på en svensk modell med stöd till omställning. Satsa
              på människorna, satsa på deras utbildning, på deras kompletteringsutbildningsmöjligheter
              och på deras möjligheter att komma vidare på arbetsmarknaden.
            </seg>
          </u>
          <u>
            <seg>
              Många tusen varslades på Volvo förra hösten. Då lät det likadant:
              Nu handlar det om jobben. Nu är det dags.
            </seg>
          </u>
          <u>
            <seg>
              För några veckor sedan var jag på den arbetsförmedling som har
              hand om detta i Västsverige. Nu är det 700 kvar. Nära 80 procent
              av dem som varslades på Volvo förra hösten har kommit vidare i
              utbildning och annat arbete.
            </seg>
          </u>
          <u>
            <seg>
              Vi måste tro på vår svenska modell med stöd till omställning.
            </seg>
          </u>
          <note type="speaker">
            Anf. 44 LARS OHLY (v):
          </note>
          <u>
            <seg>
              Fru talman! Jag är glad att riksdagen har det här instrumentet
              där vi kan ställa statsministern till svars. Just då kan inte
              statsministern smita eller ställa krav på att han ska delta när
              jag inte är med, så som näringsministern och statssekreteraren
              på Näringsdepartementet har gjort.
            </seg>
          </u>
          <u>
            <seg>
              Jag är intresserad av att man också kan diskutera. Jag har föreslagit
              att man ska samla alla som är berörda Trollhättans kommun, fackklubbar,
              företagsledning, de som har varit intresserade av att gå in i
              Saab under processen och kanske också den politiska oppositionen
              för att diskutera hur man skulle kunna samla sig kring grepp för
              att rädda inte bara Saab och de arbetstillfällen som riskerar
              att gå förlorade där utan alla arbetstillfällen över hela landet
              som hotas i underleverantörsindustrier och som innebär en industriell
              kris som kommer att påverka även de företag som lever kvar.
            </seg>
          </u>
          <u>
            <seg>
              Men det är inte statsministern eller hans företrädare på Näringsdepartementet
              beredda att göra. Jag tycker att det är sorgligt.
            </seg>
          </u>
          <note type="speaker">
            Anf. 45 Statsminister FREDRIK REINFELDT (m):
          </note>
          <u>
            <seg>
              Fru talman! Jag får intrycket att ni tror att man löser detta
              genom att ha sammanträden. Vi har utsett samordningsmän. Vi har
              samlat och varit på plats och diskuterat med berörda parter. Vi
              har gått igenom de stödåtgärder vi sätter in. Vi har dessutom
              historiska satsningar på infrastruktur, forskning och utveckling
              som har gjorts av denna alliansregering.
            </seg>
          </u>
          <u>
            <seg>
              Återigen: Vad är det ni föreslår som vi saknar? Var är era stora
              satsningar i era budgetalternativ som underbygger dessa påståenden
              om allt som ni ska rädda? Jag har inte sett något av det. De enorma
              satsningar som underbygger era beskrivningar finns inte i era
              budgetalternativ. Det är snarare så att ni försöker falsifiera
              att åtgärder som vi vidtar inte existerar. De är omfattande, och
              de bygger på volymåtgärder med olika inriktning till stöd för
              människor att kunna komma vidare.
            </seg>
          </u>
          <u>
            <seg>
              Om det är så att ni i grund och botten till slut ändå tycker
              att vi ska äga detta företag vill jag påpeka att det ägs av General
              Motors. Det är ett amerikanskt bilföretag. Jag anser inte att
              det är en kärnuppgift att med svenska skattepengar försvara amerikanska
              bilföretag. Jag vet inte om Lars Ohly har en annan uppfattning.
            </seg>
          </u>
          <note>
            Klimatmötet i Köpenhamn
          </note>
          <note type="speaker">
            Anf. 46 PETER ERIKSSON (mp):
          </note>
          <u>
            <seg>
              Fru talman! Jag tänkte trots allt försöka mig på ett annat ämne.
            </seg>
          </u>
          <u>
            <seg>
              Det är nu bara ett par veckor kvar till klimatmötet i Köpenhamn
              och förhandlingar, utspel och rykten pågår för fullt. Många ställer
              stora förväntningar på ett politiskt ledarskap.
            </seg>
          </u>
          <u>
            <seg>
              Det är svårt att bedöma det läge som vi nu har. Statsministern
              ger inte heller alltid så uppmuntrande signaler. Vi fick ett negativt
              besked efter diskussionerna i USA när Reinfeldt kommenterade dem
              med att det nog inte var möjligt att uppnå ett bindande avtal
              eftersom USA säger nej.
            </seg>
          </u>
          <u>
            <seg>
              En annan bekymmersam signal fick vi när det plötsligt stod klart
              att förhandlingar hade skett mellan Danmark, Kina och USA om att
              ha ett nytt möte nästa år och därmed skjuta upp frågan om ett
              bindande avtal.
            </seg>
          </u>
          <u>
            <seg>
              Jag har två frågor. Stämmer det att regeringen har övergett målet
              om att få till stånd ett bindande klimatavtal i Köpenhamn?
            </seg>
          </u>
          <u>
            <seg>
              Min andra fråga är: Finns det ett gemensamt förhandlingsupplägg
              där alla EU:s medlemsländer är med?
            </seg>
          </u>
          <note type="speaker">
            Anf. 47 Statsminister FREDRIK REINFELDT (m):
          </note>
          <u>
            <seg>
              Fru talman! Vad försöker vi åstadkomma i Köpenhamn? Det är ett
              globalt svar på klimathotet. Kyotokretsen byggde på att en grupp
              av länder, som tillsammans täcker 30 procent av utsläppen, ville
              minska sina utsläpp och slöt ett avtal. Nu försöker vi få ett
              globalt svar där alla ska vara med. Det gör att vi möter många
              länder som inte vill binda detta legalt inom ramen för ett internationellt
              bindande avtal, bland andra USA, men det finns fler.
            </seg>
          </u>
          <u>
            <seg>
              Det har inte varit den svenska positionen eller EU:s position.
              Men om vi nu ska få ett globalt svar har även de andra en röst,
              och de har denna synpunkt. Det gör att vi försöker få ett avtal
              som ska vara så pass bindande mellan oss att det också är någonting
              som länderna sedan följer, även om det kommer att ta en tid därefter
              att få det med legal verkan, bland annat genom den amerikanska
              senaten. Det är uppenbart för alla att vi där har en försening.
            </seg>
          </u>
          <u>
            <seg>
              Finns det inför detta ett EU-mandat? Ja, det antogs på toppmötet
              den 2930 oktober ett särskilt EU-mandat om både finansiering och
              de åtaganden som vi är beredda att göra förutsatt att det blir
              jämförbara åtaganden från andra utvecklade delar av världen.
            </seg>
          </u>
          <note type="speaker">
            Anf. 48 PETER ERIKSSON (mp):
          </note>
          <u>
            <seg>
              Fru talman! Jag känner till att det finns ett upplägg från början.
              Men den andra frågan berodde på att det i alla fall från utsidan
              tycks som om Danmark förhandlar lite vid sidan av. Eller gör man
              det på uppdrag av ordförandelandet Sverige? Hur är detta synkroniserat?
              Det känns lite grann som om olika länder frifräser med egna förhandlingar.
              Jag trodde att det var ordförandelandet som skulle förhandla för
              EU-ländernas räkning. Jag skulle därför vilja ha ett lite mer
              klargörande besked i den frågan.
            </seg>
          </u>
          <u>
            <seg>
              Beträffande den första frågan säger statsministern att vi ska
              försöka få ett så starkt avtal som möjligt. Men frågan är om det
              ska bli ett bindande avtal. Det är förhandlingstekniskt en rätt
              så viktig och central fråga. Är det fortfarande den linje som
              den svenska regeringen driver och försöker få igenom i Köpenhamn?
            </seg>
          </u>
          <note type="speaker">
            Anf. 49 Statsminister FREDRIK REINFELDT (m):
          </note>
          <u>
            <seg>
              Fru talman! EU:s linje är att vi ska ha ett bindande avtal. EU
              står ensamt för 13 procent av de globala växthusgasutsläppen.
              Det gör att vi inte ensamma kan lösa detta hot mot mänskligheten.
              Vi har ett samordnat och tydligt eget mandat, vi har reduktionsmål
              på 20 procents minskningar fram till 2020, och vi har sagt att
              vi är beredda att ta vår del av finansieringsansvaret när det
              gäller både tidiga anpassningsåtgärder och investeringsstöd för
              att minska utsläpp i andra delar av världen.
            </seg>
          </u>
          <u>
            <seg>
              Vad är skillnaden mellan Sverige och Danmark? Sverige är ordförande
              i EU. Danmark är ordförande för FN-processen, det vill säga de
              192 ländernas process att försöka nå fram till ett avtal i Köpenhamn.
              Det gör att den danske statsministern har fått lyssna även på
              de intressenter som är utanför Europa. Där är det många som har
              invändningar mot ett legalt bindande avtal, trots att EU tycker
              annorlunda. Tydligast gäller det USA, men jag har mött liknande
              reaktioner i Indien. Vi vet att Kina har likartade synpunkter.
            </seg>
          </u>
          <u>
            <seg>
              Då har man tänkt sig att i brist på att kunna åstadkomma det
              bästa kan vi ändå inte acceptera att vi inte får någon typ av
              avtal som leder framåt. Det är det som Lars Løkke Rasmussen har
              försökt ge uttryck för.
            </seg>
          </u>
          <u>
            <seg>
              Framtidens persontransporter
            </seg>
          </u>
          <note type="speaker">
            Anf. 50 GUNNAR ANDRÉN (fp):
          </note>
          <u>
            <seg>
              Fru talman! Jag vill anknyta till Peter Erikssons fråga om klimatmötet
              och ställa en fråga om framtidens persontransporter och då särskilt
              höghastighetståg som en konkurrent till inrikesflyget.
            </seg>
          </u>
          <u>
            <seg>
              När jag ser statsministern erinrar jag mig att vi åkte tunnelbana
              och Roslagsbana gemensamt under flera år, och statsministern var
              lätt att känna igen på sin neddragna keps. Det var tider det.
            </seg>
          </u>
          <u>
            <seg>
              Nu vill jag ställa en fråga om hur man ska kunna minska flygets
              utsläpp. I dag vet vi att 34 procent av all produktion av olja
              i förädlad form går till flygbränsle. Det är väldigt mycket per
              flygpassagerare även om det är lite jämfört med det som vi använder
              till bilar.
            </seg>
          </u>
          <u>
            <seg>
              Elektriska tåg går väldigt fort; man kan köra dem i 250 kilometer
              i timmen eller mer, och de blir då en stark konkurrent.
            </seg>
          </u>
          <u>
            <seg>
              Jag vill fråga statsministern följande: När och på vilka sträckor
              kan vi av klimatskäl inom överskådlig tid vänta oss att få se
              höghastighetståg i Sverige?
            </seg>
          </u>
          <note type="speaker">
            Anf. 51 Statsminister FREDRIK REINFELDT (m):
          </note>
          <u>
            <seg>
              Fru talman! Först och främst är flyget mycket viktigt i klimatpolitiken.
              Det står för stora utsläpp. Vi har föreslagit att det ska föras
              in i utsläppshandeln i Europa för att på det viset sätta tryck
              på en minskad flygbränsleanvändning. Det har även kommit fram
              rapporter, bland annat enligt medierna i går kväll, om att man
              jobbar med att hitta alternativa bränslen som också kan användas
              för flygtransporter. Det tror jag är mycket viktigt.
            </seg>
          </u>
          <u>
            <seg>
              När det gäller infrastruktur har vi gjort såväl historiska satsningar
              på löpande underhåll som en närtidssatsning där vi tog alla de
              planer som var redo att sättas i verket för att finansieras som
              en del av våra krisåtgärder och som just nu genomförs på olika
              håll i Sverige och omfattar ökningar av ramnivån för tiden fram
              till 2021. Vi har bett att få en återrapportering om vad detta
              kan tänkas täcka. Vi har ännu inte fått någon fullständig sådan.
            </seg>
          </u>
          <u>
            <seg>
              Men jag vill inte antyda att jag är säker på att detta ofta omhuldade
              projekt som handlar om höghastighetståg ryms därför att det är
              ett mycket kostnadskrävande projekt.
            </seg>
          </u>
          <u>
            <seg>
              Det har varit viktigt att faktiskt höja nivån på underhållet
              som har varit eftersatt i landet och att över hela landet få fram
              täckande investeringar. Sedan får vi se vad det finns kvar för
              idéer om höghastighetståg.
            </seg>
          </u>
          <u>
            <seg>
              Åtgärder mot ungdomsarbetslösheten
            </seg>
          </u>
          <note type="speaker">
            Anf. 52 ANNIE JOHANSSON (c):
          </note>
          <u>
            <seg>
              Fru talman! Unga människor i Sverige har väldigt svårt att få
              fotfäste på den svenska arbetsmarknaden. Unga människor har i
              gengäld både drivkraft, kunskap och många drömmar.
            </seg>
          </u>
          <u>
            <seg>
              Men månader och ibland år av arbetslöshet leder till psykisk
              ohälsa och till större svårigheter att ta sig in på arbetsmarknaden.
              Ofullständiga betyg, en diskriminerande arbetsrättslagstiftning
              och höga ingångslöner skapar enorma trösklar för unga människor
              när de ska ta sig in på arbetsmarknaden.
            </seg>
          </u>
          <u>
            <seg>
              Centerpartiet har lagt fram förslag om lärlingslöner och avstampsjobb
              som innebär att man under ett år faktiskt får ett jobb men med
              lite lägre lön. Enligt en opinionsundersökning i veckan av Novus
              Opinion tycker nio av tio ungdomar att detta är en sjyst grej
              för att faktiskt få in en fot på arbetsmarknaden.
            </seg>
          </u>
          <u>
            <seg>
              Min fråga till statsministern är vilka åtgärder regeringen vidtar
              för att skapa jobb just till unga för att bryta den långsiktiga
              trend som har varit både under socialdemokratiska regeringar och
              under denna regering.
            </seg>
          </u>
          <note type="speaker">
            Anf. 53 Statsminister FREDRIK REINFELDT (m):
          </note>
          <u>
            <seg>
              Fru talman! Först och främst har vi ungefär 1,2 miljoner ungdomar
              i åldern 1524 år. Ungefär 150 000 av dem är enbart öppet arbetslösa.
              Vi ska notera att vi just nu har historiskt höga tal när det gäller
              antalet 19-åringar, vilket gör att vi har ett stort utflöde som
              bygger på dessa höga siffror.
            </seg>
          </u>
          <u>
            <seg>
              Ett grundläggande problem har varit att den svenska skolan inte
              har haft tillräckligt bra kvalitet. Vi har fortsatt en för stor
              andel av varje årskull som faktiskt inte går ut med godkända betyg.
              Då är det svårt att klara sig på en krävande arbetsmarknad.
            </seg>
          </u>
          <u>
            <seg>
              Vi har som regering sänkt kostnaden för att anställa någon som
              är under 26 år. Vi har faktiskt halverat arbetsgivaravgiften för
              att anställa någon som är under 26 år. Vi har också förstärkt
              insatserna för att få bättre kvalitet både i grundläggande utbildning
              och i högskole- och universitetssystemet, vilket vi tror är långsiktigt
              rätt sätt att möta detta.
            </seg>
          </u>
          <u>
            <seg>
              Jag ska gärna diskutera med Centerpartiet vad som är framtida
              kloka avvägningar när det gäller detta i olika sammanhang när
              vi närmar oss nästa val.
            </seg>
          </u>
          <u>
            <seg>
              Vi har lagt en grund, givet att det i varje lågkonjunktur som
              vi nu upplever oftast blir svårt för ungdomar. Dock ska sägas
              en sak om Sverige. Vi har avvikande korta arbetslöshetsperioder
              för unga människor. Det skiljer oss från många andra EU-länder.
            </seg>
          </u>
          <note>
            Gemensam nordisk röst i internationella sammanhang
          </note>
          <note type="speaker">
            Anf. 54 HANS WALLMARK (m):
          </note>
          <u>
            <seg>
              Fru talman! Om drygt fem veckor avslutas det svenska ordförandeskapet
              inom EU. Lissabonfördraget har antagits i alla 27 medlemsstater,
              och det har gått att samla gemensamt stöd bakom de kommande årens
              EU-ledare. Bra jobbat, statsministern!
            </seg>
          </u>
          <u>
            <seg>
              Nu väntar klimatmötet i Köpenhamn. I det något mindre har Sverige
              under de senaste åren haft ordförandeansvar både i Europarådet
              och i Nordiska rådet. Ett litet land kan göra mycket. Men kanske
              kan mer göras inför framtiden, och då inom ramen för det nordiska,
              fem länder med en delad värdegemenskap.
            </seg>
          </u>
          <u>
            <seg>
              I debatten har det förekommit förslag om närmare band. Låt oss
              bortse från tanken på en gemensam monarki, även om det för närvarande
              finns en drottning Margrethe tillgänglig. Men Norden skulle kunna
              uppträda som en röst vid exempelvis G20-möten eller i andra stora
              sammanhang. Nog är väl vi en röst värd att lyssna på?
            </seg>
          </u>
          <note type="speaker">
            Anf. 55 Statsminister FREDRIK REINFELDT (m):
          </note>
          <u>
            <seg>
              Fru talman! Vi kan konstatera att de fem nordiska ekonomierna
              tillsammans är en mycket stor del av världsekonomin. Vi är betydelsefulla.
              Den kris vi just har genomgått har dessutom varit av stort intresse
              världen över därför att det varit stor oro kring Östersjön.
            </seg>
          </u>
          <u>
            <seg>
              Mycket av diskussionerna har handlat om hur de finansiella marknaderna
              och förutsättningarna ser ut i vår absoluta närhet. Det har vi
              haft som en synpunkt när man i G20 som är det format som världen
              just nu har valt för att föra dessa samtal för dessa samtal utan
              representation från något av de nordisk-baltiska länderna.
            </seg>
          </u>
          <u>
            <seg>
              Nu har det varit annorlunda det här halvåret. Men det är bara
              i kraft av det svenska EU-ordförandeskapet som jag och Anders
              Borg har kunnat vara närvarande under förhandlingar under den
              här hösten. Vad vore enklare än att säga till Sveriges riksdag
              att vi tycker att det ska finnas fler nordiska eller till och
              med svenska röster i de här sammanhangen?
            </seg>
          </u>
          <u>
            <seg>
              Men jag ska också ärligt rapportera att diskussioner som förs
              runt om i världen inte gäller om vi ska ha fler europeiska stolar
              och röster utan hur vi ska få dem att bli färre. Vi får hålla
              emot dem som tycker att vi ska ha mindre representation av europeiska
              länder och omfördela det till andra delar av världen. Diskussionen
              lär fortsätta, men självklart behöver vi få vår röst hörd.
            </seg>
          </u>
          <u>
            <seg>
              Infrastruktur och kommunikationer
            </seg>
          </u>
          <note type="speaker">
            Anf. 56 ANDERS ANDERSSON (kd):
          </note>
          <u>
            <seg>
              Fru talman! Min fråga till statsministern gäller infrastruktur
              och kommunikationer. Vi är medvetna om att olika delar av landet
              har klart olika förutsättningar när det gäller att stå i förbindelse
              med omvärlden.
            </seg>
          </u>
          <u>
            <seg>
              Bilden är ofta att problemen finns i norra Sverige och i norra
              Sveriges inland. Det är delvis en riktig iakttagelse. Men det
              finns undantag även där. Lycksele är ett glädjande sådant.
            </seg>
          </u>
          <u>
            <seg>
              De bekymmer som finns i Norrlands inland finns tyvärr på fler
              håll i landet. Det som inte alltid framgår när man talar om kommunikationer
              och infrastruktur är att det finns avsevärda bekymmer i sydöstra
              Småland och i Kalmar län där jag bor.
            </seg>
          </u>
          <u>
            <seg>
              Rikstrafiken har skapat en datamodell där varje kommuns förutsättningar
              mäts. I tidningen Dagens Samhälle redovisades förra torsdagen
              en Sverigekarta där stora delar av Kalmar län klassades som svårtillgängliga
              kommuner ur kommunikationssynpunkt.
            </seg>
          </u>
          <u>
            <seg>
              Min fråga till statsministern är: På vilket sätt kan regeringen
              genom en tydlig prioritering av satsningar i infrastrukturbesluten
              bana väg för ett rundare Sverige?
            </seg>
          </u>
          <note type="speaker">
            Anf. 57 Statsminister FREDRIK REINFELDT (m):
          </note>
          <u>
            <seg>
              Fru talman! När vi tillträdde 2006 fanns en lång rad projekt
              som hade utlovats men som vi inte hittade någon finansiering till.
              Vi hade ett gigantiskt luftslott att hantera inom infrastrukturen.
              Till det hade vi åratal av misskött underhållsverksamhet för både
              vägar och järnvägar.
            </seg>
          </u>
          <u>
            <seg>
              När krisen slog till, som jag tidigare nämnde, bad vi att få
              fram underlag för en särskild närtidssatsning. Det har också gjorts
              i en del andra europeiska länder. Man ber helt enkelt olika delar
              av landet att presentera det som är planfärdigt att börja göra
              direkt.
            </seg>
          </u>
          <u>
            <seg>
              Den listan var mycket lång. Efter förhandlingar beslutade vi
              att ge resurser till alltihop. Hela listan har vi nu finansierad.
              Vi har förhöjt underhållsåtgärder, och det täcker hela Sverige.
            </seg>
          </u>
          <u>
            <seg>
              När det gäller de långsiktiga investeringsplanerna till 2021
              är det som jag sade i ett tidigare svar. Vi väntar fortsatt på
              underlaget. Det kommer att leda till både väg- och järnvägssatsningar
              över hela Sverige. Detta har möjliggjorts av att vi gjorde ett
              nivålyft i infrastruktursatsningarna i vår infrastrukturproposition
              förra hösten.
            </seg>
          </u>
          <u>
            <seg>
              Svaret ligger delvis i framtiden men också delvis i vad vi redan
              har gjort. Vi har höjt anslagen och tagit undan luftslotten och
              på det sättet skapat stabilare grund för utveckling över hela
              Sverige.
            </seg>
          </u>
          <note>
            Styrningen av Vattenfall
          </note>
          <note type="speaker">
            Anf. 58 TOMAS ENEROTH (s):
          </note>
          <u>
            <seg>
              Fru talman! Under de senaste veckorna har vi kunnat följa regeringens
              och näringsministerns märkliga turer om det statliga bolaget Vattenfall.
              Vi har fått motstridiga besked om vilket ansvar Vattenfall har
              vid en tysk kärnkraftsolycka och olika besked om man ska sälja
              ut elnätet. Det är för den delen svårt att höra argument för det
              stora förvärvet av Nuon som innebär 100 miljarder i kolkraft.
              Man har talat om att investera i förnybart men förvärvat kolkraft.
            </seg>
          </u>
          <u>
            <seg>
              Från statsministern har vi hört att man vill sälja Vattenfall.
              Finansministern har sagt att en försäljning ligger långt ned på
              listan. Utbildningsministern har sagt att man borde sälja delar
              av Vattenfall och bygga kärnkraft medan näringsministern har sagt
              att man ska bygga förnybart och behålla Vattenfall.
            </seg>
          </u>
          <u>
            <seg>
              Vi har begärt ägardirektiv och en tydlig styrning av det statliga
              bolaget. Riksdagsmajoriteten har röstat ned oss i två års tid.
              Bär inte regeringen något ansvar för den förtroendekris som finns
              i Vattenfall? Kan man verkligen karakterisera regeringens politik
              på detta område som en tydlig ägarpolitik?
            </seg>
          </u>
          <note type="speaker">
            Anf. 59 Statsminister FREDRIK REINFELDT (m):
          </note>
          <u>
            <seg>
              Fru talman! Vattenfall är ett företag som har förändrats på senare
              år. Det beskrivs ofta i vår inhemska debatt som att det är ett
              nationellt företag som verkar i Sverige, men det är inte korrekt.
              Det är ett integrerat europeiskt energiföretag som finns i en
              lång rad länder och som har vuxit mycket kraftigt på senare år.
            </seg>
          </u>
          <u>
            <seg>
              Det är ganska klokt att tänka över att det företag som var på
              ett sätt förr är något annat i dag och att vi därför ställer oss
              frågan: Hur ska vi givet hur det nu ser ut utveckla en ägarpolitik
              och se på detta företag i framtiden?
            </seg>
          </u>
          <u>
            <seg>
              Vi är inte färdiga med de svaren. Jag efterlyser tydliga och
              raka besked från oppositionen ifall ni upplever er vara färdiga.
              Jag skulle bli mycket förvånad ifall ni var det. Detta är inte
              enkelt och ska inte beskrivas som enkelt.
            </seg>
          </u>
          <u>
            <seg>
              Däremot har vi inte givit de motstridiga beskeden. Tomas Eneroth
              kanske inte är den bästa uttolkaren av mina besked. Vi kanske
              får köpa att det ofta blir så i den politiska debatten.
            </seg>
          </u>
          <u>
            <seg>
              Jag redovisade precis det vi sade inför valet 2006. Vi tänker
              oss fortsatt ansvarstagande för Vattenfall i ett majoritetsägande.
              Det har inte varit aktuellt nu, givet hur marknaden har sett ut,
              att sälja. Men jag tror att det vore intressant för framtiden
              om alliansen går vidare med den överenskommelsen in i nästa mandatperiod.
            </seg>
          </u>
          <u>
            <seg>
              Fortsatt kontroll men ett minoritetsägande öppnar för fler att
              kunna komma in och ta ansvar för ett långsiktigt utvecklande av
              Vattenfall.
            </seg>
          </u>
          <u>
            <seg>
              Överskuldsättning
            </seg>
          </u>
          <note type="speaker">
            Anf. 60 HILLEVI LARSSON (s):
          </note>
          <u>
            <seg>
              Fru talman! I krisens och nedskärningarnas spår växer nu överskuldsättningen.
              Det är alltfler som får betalningsanmärkningar, utmätning av sin
              egendom och till och med vräkning från sin bostad. Det är även
              barn som drabbas av detta när föräldrarna drabbas.
            </seg>
          </u>
          <u>
            <seg>
              Samtidigt finns det låneföretag som skär guld och utnyttjar desperata
              människor som inte har några pengar. De lånar ut ofta mindre belopp
              till dem. Men det blir mycket sammantaget om man tar många lån.
            </seg>
          </u>
          <u>
            <seg>
              Framför allt är det väldigt hög ränta. Det är rena ockerräntor.
              Det kan vara hundratals eller tusentals procent. Det kallas oftast
              inte ränta, men i längden får man betala många gånger mer än man
              lånar.
            </seg>
          </u>
          <u>
            <seg>
              Är det verkligen rimligt att dessa företag har miljoninkomster,
              som det faktiskt är fråga om, medan människor hamnar ännu djupare
              i skuldfällan? Vad tycker regeringen om detta, och vad gör regeringen
              åt problemet?
            </seg>
          </u>
          <note type="speaker">
            Anf. 61 Statsminister FREDRIK REINFELDT (m):
          </note>
          <u>
            <seg>
              Fru talman! Låt oss konstatera att det finns den här typen av
              fenomen med sms-lån och allt vad det kallas. I ett läge där räntan
              är nära nog noll och man på bostadslån knappt betalar någonting
              har vi fortsatt en del av marknaden som tar mycket bra betalt.
            </seg>
          </u>
          <u>
            <seg>
              Vi bör vara tydliga och öppna med den informationen. Vi ställer
              krav på att man ska presentera just effektiv ränta för att komma
              runt att man kallar det någonting annat. Men det har uppenbart
              funnits en kundkrets i alla fall.
            </seg>
          </u>
          <u>
            <seg>
              Det svåra är hur man ska utforma åtgärder mot någonting som är
              mycket olyckligt och som driver på många människor att hamna i
              svårigheter. Det är svårt att hitta den avvägningen i lagstiftning
              eller reglering.
            </seg>
          </u>
          <u>
            <seg>
              Kan man presentera något som kan fungera har vi varit intresserade
              av att föra den diskussionen. Det är för övrigt inte bara ett
              svenskt fenomen. Det har ingått i de diskussioner vi har fört
              om finanskrisens verkningar.
            </seg>
          </u>
          <u>
            <seg>
              Jag håller med om att detta är någonting som vi på alla sätt
              bör uppmärksamma och göra människor vaksamma på. Det finns väsentligt
              mycket bättre räntealternativ än de som ger effektiva räntesatser
              på dessa mycket höga nivåer som frågeställaren beskriver.
            </seg>
          </u>
          <u>
            <seg>
              Klimatomställningen i rika respektive fattiga länder
            </seg>
          </u>
          <note type="speaker">
            Anf. 62 ANDERS YGEMAN (s):
          </note>
          <u>
            <seg>
              Fru talman! Världen håller andan. Ska Köpenhamnstoppmötet bli
              den framgång som världen är i så stort behov av? Redan för ett
              år sedan sade statsministern att det inte skulle bli något bindande
              avtal. I stället för att ta ledningen skruvade statsministern
              ned förväntningarna.
            </seg>
          </u>
          <u>
            <seg>
              Under Reinfeldts ledning tog EU fram ett finansieringspaket som
              inte ens uppgår till en fjärdedel av vad Förenta Nationerna anser
              vara nödvändigt. Det är ett paket som vidgade förtroendeklyftan
              mellan fattiga och rika länder och som hotar möjligheten till
              framgång i Köpenhamn. Inte blev det bättre av att finansministrarna
              under Anders Borgs ledning gjorde alla konkreta åtaganden i närtid
              frivilliga.
            </seg>
          </u>
          <u>
            <seg>
              Vilka åtgärder tänker statsministern vidta för att återupprätta
              förtroendet mellan rika länder och utvecklingsländer?
            </seg>
          </u>
          <note type="speaker">
            Anf. 63 Statsminister FREDRIK REINFELDT (m):
          </note>
          <u>
            <seg>
              Fru talman! Det vi nu ser är slutet av en förhandling. Möjligen
              märkte jag tidigare än många andra att det fanns invändningar
              när det gäller just den legalt bindande karaktären.
            </seg>
          </u>
          <u>
            <seg>
              Det som Anders Ygeman beskriver är intressant. Jag har undrat
              hur det ser ut med betalningsviljan i oppositionens förslag i
              Sveriges riksdag. Till slut är det ju någon som ska betala alla
              dessa löften. Vi har ställt ut löften om 100 miljarder euro från
              den utvecklade delen av världen. Vi har sagt att vi ska ta vår
              del av ansvaret. Det kommer också att komma ned som en svensk
              nota.
            </seg>
          </u>
          <u>
            <seg>
              Menar oppositionen att ni har helt andra resurser i era budgetförslag
              än vad vi har för att späda på i ett land som dessutom har högst
              biståndsåtaganden i hela världen? Det som vi möter är ifrågasättanden
              från en lång rad länder om att detta måste kopplas till åtaganden
              från utvecklingsländer. Det är därför det är en förhandling. De
              vill ha mer pengar och mer resurser. Vi är tveksamma till att
              pengarna verkligen används för klimatomställning och vi är oroade
              för korruption. Det tycker jag är ett högst berättigat sätt att
              vara aktsam om skattebetalarnas pengar. Jag är förvånad över dem
              som inte tycker att det är en viktig aspekt.
            </seg>
          </u>
          <u>
            <seg>
              Saab och jobben
            </seg>
          </u>
          <note type="speaker">
            Anf. 64 PETER RÅDBERG (mp):
          </note>
          <u>
            <seg>
              Fru talman! Även jag har en fråga om Saab. Det är väl ingen överdrift
              att säga att regeringen och näringsministern har varit oerhört
              passiva i Saabaffären från allra första början.
            </seg>
          </u>
          <u>
            <seg>
              Näringsministern uttryckte sig så här i Trollhättan för cirka
              ett halvår sedan: Ni får väl göra någonting annat här om Saab
              läggs ned, till exempel bygga vindkraftverk.
            </seg>
          </u>
          <u>
            <seg>
              Som miljöpartist kan jag tycka att detta är rätt okej, men det
              är ett uttryck som inte ger Saab och Trollhättan något speciellt
              stort hopp om framtiden. På tisdag kommer GM troligtvis att fatta
              ett beslut om Saabs, och för den delen Trollhättans, framtid.
              Det handlar ytterst om tusentals jobb i Trollhättan med omnejd
              och om ett klassiskt varumärke, Saab.
            </seg>
          </u>
          <u>
            <seg>
              Mina frågor till statsministern är: Anser statsministern att
              regeringens åtgärder i Saabaffären har gett de förväntade resultaten?
              Och vad gör regeringen just nu för att rädda Saab och de tusentals
              jobb som finns i Trollhättan?
            </seg>
          </u>
          <note type="speaker">
            Anf. 65 Statsminister FREDRIK REINFELDT (m):
          </note>
          <u>
            <seg>
              Fru talman! Miljöpartister får ursäkta, men nu är alltså Miljöpartiet
              upprört över att vi inte räddar bilföretag och möjligen antyder
              att vi i stället ska hålla på med vindkraftverk. Det trodde man
              inte att man skulle få höra!
            </seg>
          </u>
          <u>
            <seg>
              Jag tror inte att det är regeringens uppgift att rädda bilföretag
              på det sätt som antyds i alla dessa frågor. Är det detta ni menar?
              Ska vi äga? Ska vi förlusttäcka? Ska vi använda skolans och sjukvårdens
              pengar för att bygga förlusttyngda bilar? Är det Miljöpartiets
              förslag? Det är en rätt sensationell uppgift vi har fått här i
              dag.
            </seg>
          </u>
          <u>
            <seg>
              Jag tycker att välfärdens pengar ska gå till välfärd. Jag tycker
              att amerikanska ägare av svensk bilproduktion ska ta sitt ansvar.
              Om de inte är redo att fortsätta att äga detta företag ska de
              hitta en annan långsiktig köpare. Det kommer inte att vara de
              svenska skattebetalarna som står för det, åtminstone inte så länge
              vi har den här regeringen.
            </seg>
          </u>
          <note>
            Förslaget till ny semesterlag
          </note>
          <note type="speaker">
            Anf. 66 KATARINA BRÄNNSTRÖM (m):
          </note>
          <u>
            <seg>
              Fru talman! Som ett led i regeringens regelförenklingsarbete
              har regeringen fattat beslut om en förenklad och förtydligad semesterlag.
              Den bygger på kollektivavtalens semesterregler. Den ska bättre
              anpassas till EG-rätten. Korttidsanställdas villkor förbättras
              också i det nya förslaget. I stort sett ska det vara samma förmåner
              som i den gamla lagen.
            </seg>
          </u>
          <u>
            <seg>
              Därför blev jag, och kanske några med mig, förvånade i går när
              vi kom och skulle gå in i riksdagen. Då var hela Riksgatan full
              med IF Metalls människor som protesterade mot det nya förslaget
              och ville stoppa det.
            </seg>
          </u>
          <u>
            <seg>
              Jag undrar vad det egentligen är som gäller. Det som står i IF
              Metalls papper är att det nya förslaget drabbar långtidssjuka
              och arbetsskadade. Så har inte vi andra uppfattat det. Jag undrar
              därför hur statsministern ser på det nya förslaget till semesterlag.
            </seg>
          </u>
          <note type="speaker">
            Anf. 67 Statsminister FREDRIK REINFELDT (m):
          </note>
          <u>
            <seg>
              Fru talman! Jag ska erkänna att jag inte i detalj har följt hur
              IF Metall eventuellt har beskrivit detta.
            </seg>
          </u>
          <u>
            <seg>
              Syftet med förslaget är att ge ökad flexibilitet inom ramen för
              hur vi har uppfattat att den svenska modellen ska fungera. Man
              ska mer lokalt anpassat kunna utforma reglerna till ett modernt
              arbetsliv. Jag tycker att det är ett mycket ansvarsfullt sätt
              att utveckla våra regelsystem. Vi tar fasta på den grund detta
              utgör och på människors behov av trygghet och långsiktighet. Men
              förslaget öppnar också för ökad flexibilitet.
            </seg>
          </u>
          <u>
            <seg>
              Förslaget har som sagt inte udden riktad mot någon utanför arbetsmarknaden.
              Det har inte varit syftet. I den delen är det i så fall en felaktig
              beskrivning. Hela syftet med regelförenklingen är dessutom att
              det ska vara lättare att vara företagare och önska att anställa
              så att vi kan få fler som får jobb. Det är det som är drivkraften
              bakom politikförändringarna.
            </seg>
          </u>
          <u>
            <seg>
              Barns rättigheter i EU
            </seg>
          </u>
          <note type="speaker">
            Anf. 68 FREDRIK LUNDH (s):
          </note>
          <u>
            <seg>
              Fru talman! Den 16 januari förra året antog Europarlamentet ett
              förslag till en strategi för barns rättigheter som effektivt ska
              främja och skydda barns rättigheter i EU:s inre och yttre politik.
            </seg>
          </u>
          <u>
            <seg>
              Det är bra med en EU-strategi för barns rätt, men det behövs
              mer. 78 miljoner européer är fattiga. 19 miljoner av dessa är
              barn. Det konstaterar EU-kommissionen i sin årliga sociala rapport.
              Sverige är ett av de länder som pekas ut där barnfattigdomen växer.
            </seg>
          </u>
          <u>
            <seg>
              Det är tydligt att barns rättigheter måste prioriteras högre
              och tydligare än i dag. Det mesta som EU beslutar om påverkar
              våra barn. Trots det är barn och barns rättigheter närmast osynliga
              i EU:s politiska beslut. För att se till barns bästa måste EU
              avsätta den tid, de resurser och det engagemang som faktiskt krävs.
            </seg>
          </u>
          <u>
            <seg>
              Min fråga till statsministern är: Är du beredd att föreslå att
              en EU-kommissionär med särskilt ansvar för barns rättigheter inrättas
              i den kommande kommissionen?
            </seg>
          </u>
          <note type="speaker">
            Anf. 69 Statsminister FREDRIK REINFELDT (m):
          </note>
          <u>
            <seg>
              Fru talman! Jag ska inte framställa det som att jag har ett inflytande
              som jag inte har. Det är inte min uppgift att tillsätta den kommande
              kommissionen. Det gör kommissionspresident José Manuel Barroso.
              Dessutom tror vi att han i absolut närtid kommer att presentera
              sin nya kommission. Exakt hur han har valt att väga av mellan
              olika portföljer känner jag inte till.
            </seg>
          </u>
          <u>
            <seg>
              Däremot förs det diskussioner av det slag som frågeställaren
              för fram om kopplingar mellan olika åtgärder och lågkonjunkturens
              verkningar. Arbetslöshet påverkar naturligtvis också förutsättningarna
              för barn och unga. Om vi har lågkonjunktur och ökad arbetslöshet
              syns det i sociala verkningar bland annat för barn och unga. Våra
              motmedel är naturligtvis en politik för full sysselsättning och
              förbättrad kvalitet i skola och i stödverksamheter för unga som
              far illa. Det är viktigt att ha det i alla länder, inte minst
              i Sverige.
            </seg>
          </u>
          <note>
            Åtgärder mot problem i vissa förorter
          </note>
          <note type="speaker">
            Anf. 70 LARS-ARNE STAXÄNG (m):
          </note>
          <u>
            <seg>
              Fru talman! Under flera månader har vi med stor frustration bevittnat
              en kraftigt stegrad oro i ett antal förorter runt om i vårt land.
            </seg>
          </u>
          <u>
            <seg>
              Detta har som bekant resulterat i både skolbränder och, framför
              allt, ett stort antal bilbränder inte minst i Göteborg. Och detta
              pågår fortfarande mer eller mindre varje dag. Dessutom har man
              hindrat och fördröjt räddningspersonalen vid flera tillfällen.
            </seg>
          </u>
          <u>
            <seg>
              Det är kraftiga signaler på saker som inte är bra när människor
              och framför allt ungdomar enskilt eller i grupp tar till sådana
              här metoder för att markera sin existens eller sitt utanförskap.
              Detta är till stor del ett polisiärt problem, men självfallet
              är frågan större än så.
            </seg>
          </u>
          <u>
            <seg>
              Jag vill därför fråga statsministern: Vad gör regeringen för
              att förebygga, förhindra och komma till rätta med dessa problem
              och frågor?
            </seg>
          </u>
          <note type="speaker">
            Anf. 71 Statsminister FREDRIK REINFELDT (m):
          </note>
          <u>
            <seg>
              Fru talman! Detta är signaler om att vårt svenska samhälle inte
              är så perfekt som vi skulle önska att det vore. Det är för övrigt
              någonting som vi har sett som fenomen över tid; vi har problem
              med integration, vi har problem med brister i skolresultat och
              vi har problem med möjligheterna till eget bestämmande för alltför
              många också i Sverige.
            </seg>
          </u>
          <u>
            <seg>
              Vilken politik måste man föra mot detta? Vi måste ha en skola
              som inte släpper igenom barn och ungdomar utan tydligare se till
              att de har de kunskaper som krävs för att klara sig i det svenska
              samhället. Vi måste ha en arbetslinje i vår politik som riktas
              in på grupper som står utanför och som har svårt att hävda sig
              i arbetslivet. Vi måste ha en politik som sänker trösklar på ungefär
              det sätt som vi genomför.
            </seg>
          </u>
          <u>
            <seg>
              Men jag tror också att rättsväsendet har sin roll. Att komma
              in med sirener och utryckningsbilar i områden bidrar inte till
              lugn och stabilitet. Det gör däremot närvarande poliser som är
              verksamma över tid. När vi nu bygger ut den svenska poliskåren
              har vi bland annat kunnat göra det genom att öppna nya poliskontor.
              Jag har besökt en del av dem. De finns i Hallunda och Ronna. De
              finns också i Göteborg. Att lära känna ungdomar är ett sätt att
              mer långvarigt kunna arbeta och agera brottsförebyggande.
            </seg>
          </u>
          <u>
            <seg>
              Köerna i sjukvården
            </seg>
          </u>
          <note type="speaker">
            Anf. 72 MIKAEL DAMBERG (s):
          </note>
          <u>
            <seg>
              Fru talman! Köerna i sjukvården dröjer sig kvar. Under de senaste
              1015 åren har kösituationen i sjukvården varit ett stort problem.
              Den senaste statistiken visar att det fortfarande är närmare 30
              procent av patienterna som tvingas vänta längre än 90 dagar på
              ett besök hos en specialist eller på att få en behandling. Det
              är 90 000 patienter som får vänta för länge enligt gällande vårdgaranti.
            </seg>
          </u>
          <u>
            <seg>
              I mitt hemlän, i Stockholms läns landsting, har vårdköerna växt.
              Det var 9 500 fler patienter som väntade på en behandling i januari
              2007 än vid valet. Jag undrar: Är statsministern oroad över vad
              som sker med vårdköerna i Sverige, eller är han nöjd?
            </seg>
          </u>
          <note type="speaker">
            Anf. 73 Statsminister FREDRIK REINFELDT (m):
          </note>
          <u>
            <seg>
              Fru talman! Regeringen har avsatt särskilda kömiljarder för att
              stödja ansträngningarna att öka tillgängligheten i olika landsting.
              Det ser inte likadant ut över hela landet. Vi ska kanske ha lite
              respekt för att det just nu påverkas av ambitionen att hela vår
              befolkning ska vaccineras mot svininfluensan. Men vi har valt
              att ge särskilda medel ur statskassan för att även underlätta
              den ansträngningen.
            </seg>
          </u>
          <u>
            <seg>
              Den senaste, uppdaterade information vi får från Stockholmsregionen
              är att det sker en kraftig förkortning av vårdköerna och att tillgängligheten
              ökar. Det är möjligen så att de här resurserna kommer bättre på
              plats. Jag hoppas att när vaccinationer och liknande är genomförda
              ska det leda till ökad tillgänglighet, annars avser vi att återkomma
              till detta.
            </seg>
          </u>
          <u>
            <seg>
              Just sjukvårdens tillgänglighet uppfattar jag som ett helt grundläggande
              krav från befolkningen. Vi har ambitioner med bra kvalitet i sjukvården.
              Då måste vi också se till att den är tillgänglig för folk när
              de behöver den.
            </seg>
          </u>
          <note type="speaker">
            Anf. 74 TREDJE VICE TALMANNEN:
          </note>
          <u>
            <seg>
              Jag ber att få tacka statsministern för medverkan vid frågestunden
              här i dag.
            </seg>
          </u>
          <note>
            12 § (forts. från 10 §) Grönbok Reform av den gemensamma fiskeripolitiken
            (forts. MJU4)
          </note>
          <note type="speaker">
            Anf. 75 JAN-OLOF LARSSON (s) replik:
          </note>
          <u>
            <seg>
              Fru talman! De som lyssnade på Rune Wikströms inlägg kunde höra
              ett litet beklagande om den opinion som hade skapats i Sverige
              och som hade drivit torskförsäljningen utomlands. Jag kan hålla
              med om att det kan vara negativt. När fisken fiskas lovligt och
              inom de kvoter som vi har bestämt kan den naturligtvis också säljas
              i Sverige. Min fråga till Rune är: Tror Rune att man hade fått
              till stånd en ändring om vi inte hade haft den här opinionsbildningen,
              om vi inte hade haft WWF och deras rödlista och om vi inte hade
              haft en tidigare jordbruksminister som har drivit de här frågorna
              stenhårt i kommissionen och på ministermötena?
            </seg>
          </u>
          <u>
            <seg>
              Vi har misshushållat med fisket i decennier. Jag förstår inte
              riktigt att du beklagar dig över opinionsbildningen. Jag tycker
              att vi ska vara lite tacksamma för den. Det gäller också den opinionsbildning
              som har skett nu i dagarna när det gäller grisarna. Det kommer
              naturligtvis att påverka djurhållningen. Det är helt självklart
              att en opinion påverkar. Vi ska vara glada att det har varit en
              opinionsbildning även inom fisket.
            </seg>
          </u>
          <u>
            <seg>
              Jag hade förmånen att träffa Joe Borg när han var här. Utskottet
              fick möjlighet att träffa honom, och då tog vi upp frågan om de
              försäljningsbara kvoter vi har inom sillfisket och frågade hur
              han såg på det. Då sade han att i en ny fiskepolitik efter 2013
              såg han framför sig att de här försäljningsbara kvoterna kommer
              att gå utanför de nationella kvoterna. Alla kommer att kunna köpa
              och sälja. Det var lite grann det vi var rädda för när vi motsatte
              oss försäljningsbara kvoter. Vad säger Rune om den saken i dag?
            </seg>
          </u>
          <note type="speaker">
            Anf. 76 RUNE WIKSTRÖM (m) replik:
          </note>
          <u>
            <seg>
              Fru talman! Låt mig börja med de försäljningsbara kvoterna. När
              det gäller sill och strömming har de visat sig vara en framgång
              för det småskaliga fisket. Det småskaliga kustfisket har nu en
              egen kvot att fiska inom utan att man behöver ha en massa onödiga
              tillstånd och pappersexercis. Det har varit en stor framgång för
              det småskaliga fisket.
            </seg>
          </u>
          <u>
            <seg>
              Jag ser precis samma möjlighet inom torskfisket om det småskaliga
              kustfisket kan få ett visst antal kilo av totalkvoten som de får
              fiska fritt inom utan den pappersexercis som jag har pratat om.
              Jag anser att det vore en klar framgång för det småskaliga fisket
              om vi kan lyckas med det.
            </seg>
          </u>
          <u>
            <seg>
              Opinion i all ära, men i det här fallet har det visat sig att
              man inte räddade en enda torsk till livet. Det är att beklaga.
              Varenda torsk har fiskats upp, men den har gått ut ur landet i
              stället för att konsumeras inom landet. Jag vill att all fisk
              som fiskas i första hand ska konsumeras inom länderna där den
              fiskas så att det blir närfiskat utan en massa onödiga transporter.
              Jag vill att det ska vara likadant i alla EU-länder. Närmarknaden
              ska i första hand ta hand om den fisk som fiskas.
            </seg>
          </u>
          <note type="speaker">
            Anf. 77 JAN-OLOF LARSSON (s) replik:
          </note>
          <u>
            <seg>
              Fru talman! Jag tycker att det är skrämmande uppgifter som kommer
              här när det gäller fisket. Moderaterna och Rune Wikström har helt
              ändrat uppfattning när det gäller försäljningsbara kvoter. Nu
              vill han införa det även på torskfisket, och de kommer naturligtvis
              också att kunna säljas till andra europeiska länder enligt den
              nuvarande kommissionären Borgs, och andra länders, uppfattning.
              Man kan se med viss rädsla framåt i tiden.
            </seg>
          </u>
          <u>
            <seg>
              Sedan när det gäller opinionen är det också lite skrämmande,
              tycker jag, att man lägger så liten vikt vid att driva opinionsbildning
              i Sverige. Vi har till och med avsatt pengar till den verksamhet
              som ska driva opinionsbildning nere i Europa så att vi ska få
              med oss de här länderna på att minimera svartfisket och gå upp
              i storlek, öka minimimåttet, ha större selektivitet och så vidare.
              Det är klart att det är opinionen som driver de här frågorna.
              Det är i alla fall inte de ministrar som sitter i dag som har
              drivit de här frågorna. Det är en konstig inställning, tycker
              jag, som majoriteten har i den här frågan.
            </seg>
          </u>
          <u>
            <seg>
              Jag hoppas och tror att vi får en än större opinion för de här
              frågorna. Vi föreslog inför vårt ordförandeskap att vi skulle
              ha ett dumpningsförbud i Östersjön från och med senast den 1 januari
              2011 med ett minimimått på 40 centimeter. Det är en fråga som
              har debatterats och ofta framhålls men som majoriteten inte gick
              på.
            </seg>
          </u>
          <u>
            <seg>
              Det är synd, tycker jag. Jag hoppas att opinionen driver fram
              de här frågorna, för den här regeringen gör inte det.
            </seg>
          </u>
          <note type="speaker">
            Anf. 78 RUNE WIKSTRÖM (m) replik:
          </note>
          <u>
            <seg>
              Fru talman! Försäljningsbara kvoter var jag en stark motståndare
              till ända tills jag fick se att det gjorde nytta för det småskaliga
              fisket. När det gäller de försäljningsbara kvoterna blir det det
              storskaliga fisket som kommer att bryta ryggen av sig självt.
              Det har väl Jan-Olof Larsson ingenting emot, antar jag. Det småskaliga
              fisket kommer att vinna på det.
            </seg>
          </u>
          <u>
            <seg>
              Utkasten är vi naturligtvis väldigt mycket emot, men det är,
              som jag sade, regelverket som är emot fiskarna i det här läget.
              Fiskarna är tvungna att kasta sina fiskar överbord, om de så vill
              eller inte.
            </seg>
          </u>
          <u>
            <seg>
              Sedan tog Jan-Olof Larsson upp det här med minimimåttet. Jag
              kan tala om att det står i Moderaternas partiprogram. Vi ville
              ha upp fisken till 42 centimeter, om jag inte missminner mig.
              Men om man ska göra alla de här förändringarna ska man se till
              att man inte binder ris åt sin egen rygg så att man inför en massa
              förändringar som leder till bakslag längre ned i kedjan. Vi vill
              ha dumpningsförbud och vi vill ha upp minimimåttet, men vi ska
              se till att det inte blir galet längre ned i kedjan.
            </seg>
          </u>
          <note type="speaker">
            Anf. 79 ERIK A ERIKSSON (c):
          </note>
          <u>
            <seg>
              Fru talman! Ärade ledamöter av Sveriges riksdag, jössehäringar
              och andra åhörare! Angående betänkandet vill jag först säga att
              vi är rörande eniga i utskottet och står bakom betänkandet. Det
              är kanske på sin plats att någon säger det under debatten, för
              om man lyssnade på tidigare replikskiften framstod det som att
              vi debatterar något helt annat. Det gör vi inte, utan det är EU:s
              grönbok vi debatterar i dag. Jag vill säga det. I andra debatter
              är vi rörande oeniga, men de debatterna tar vi i tur och ordning
              då.
            </seg>
          </u>
          <u>
            <seg>
              Trots att över 80 procent av EU:s fiskebestånd är överfiskade
              eller fiskas på gränsen av vad de tål går det att göra något åt
              problemen. Det visar inte minst torskens återhämtning i Östersjön.
              Tack vare en kombination av ansvarsfulla politiska beslut, konsumenters
              medvetna val och agerande från fiskenäringen har vi lyckats bryta
              den nedåtgående trenden och få torsken att återhämta sig. Detta
              har varit möjligt trots den nuvarande gemensamma fiskeripolitiken.
            </seg>
          </u>
          <u>
            <seg>
              Nu krävs det, precis som kommissionen ger uttryck för, att vi
              angriper själva kärnorsakerna till den onda cirkel som det europeiska
              fisket har dragits in i de senaste årtiondena. Målet är en fullständig
              och genomgripande reform av den gemensamma fiskeripolitiken.
            </seg>
          </u>
          <u>
            <seg>
              Som ordförandeland i EU det här halvåret har Sverige en unik
              möjlighet att förändra fiskeripolitiken. Få länder har lyckats
              samla näringen och miljöintresset på samma sätt som Sverige har
              gjort, vilket inte minst manifesterades i en gemensam debattartikel
              i Svenska Dagbladet i somras där jordbruksministern i Sverige,
              ordföranden för Sveriges yrkesfiskare samt generalsekreteraren
              för Världsnaturfonden stod som undertecknare. Den samsyn som finns
              i Sverige över fiskeripolitikens långsiktiga mål och de åtgärder
              som krävs för att nå dessa mål är unik. Det tycker jag att vi
              kan vara stolta över i dag.
            </seg>
          </u>
          <u>
            <seg>
              Den grönbok som vi nu debatterar och som betänkandet handlar
              om har EU-kommissionen presenterat för en förändrad fiskeripolitik,
              och jag är positiv till den. Jag kan skriva under på det mesta
              som står där. Både problembeskrivningen och föreslagna åtgärder
              tycker jag är bra. Det sammanfattar bra de utmaningar som fisket
              står inför. Jämfört med nuvarande fiskeripolitik har grönboken
              tagit flera kliv åt rätt håll så att vi kommer till ett lönsamt
              och hållbart fiske. Det välkomnar vi i Centerpartiet och i alliansen.
            </seg>
          </u>
          <u>
            <seg>
              Ett par åtgärder vill jag nämna särskilt. Som centerpartist gillar
              jag decentralisering, och alliansen står bakom det här och vi
              jobbar också i den riktningen. Vi menar att vi kan regionalisera
              mer av fisket. Det säger grönboken, och det råder det alltså enighet
              om i utskottet. Det är egentligen ganska logiskt. Förutsättningarna
              i Östersjön till exempel ser väldigt annorlunda ut än förutsättningarna
              i Medelhavet. Det skulle vara övermaga av mig att tala om hur
              det ska vara med Medelhavets fiske, för det begriper jag mig inte
              på.
            </seg>
          </u>
          <u>
            <seg>
              Genom att ge ett större ansvar för förvaltning av fiskeresurser
              till dem som direkt berörs är jag övertygad om att vi får bättre
              resultat och större möjlighet att påverka förvaltningen av gemensamma
              resurser.
            </seg>
          </u>
          <u>
            <seg>
              Fru talman! Att förvaltningen bör ske utifrån vetenskaplig rådgivning
              och med långsiktiga förvaltningsplaner för de olika bestånden
              är självklart och ska vara självklart. Återigen kan torsken i
              Östersjön fungera som exempel.
            </seg>
          </u>
          <u>
            <seg>
              Den återhämtningsplan som EU-ministrarna beslutade om för drygt
              två år sedan har gett resultat. Nu gäller det att fler planer
              för långsiktigt hållbart fiske kommer upp på bordet. En del i
              detta bygger på att antalet fiskefartyg och fångstkapaciteten
              måste bli bättre anpassade efter hur mycket fisk som egentligen
              finns. Det är inte bara angeläget för att rädda bestånden utan
              det är också nödvändigt för att yrkesfiskarnas lönsamhet ska kunna
              förbättras, och det är mycket viktigt.
            </seg>
          </u>
          <u>
            <seg>
              Faktum är att fiskepopulationerna skulle kunna öka och generera
              mer ekonomisk avkastning om de bara gavs några få år med lägre
              fisketryck. Detta har vi egna inhemska bevis för.
            </seg>
          </u>
          <u>
            <seg>
              Jag vill även ta upp frågan om utkast. Utkast av fisk är en annan
              baksida av EU:s gemensamma fiskeripolitik som jag hoppas att vi
              kan slippa i framtiden. I och med att regleringen av fisketrycket
              nästan enbart har skett genom kvoter för hur mycket fisk som får
              tas i land har det inneburit att fisken slängs överbord när fiskaren
              får för mycket fisk, trots att fisken är dödförklarad. Ledamot
              Wikström nämnde detta föredömligt tidigare i debatten.
            </seg>
          </u>
          <u>
            <seg>
              Vi måste snabbt utveckla selektiva redskap som fångar den fisk
              som vi verkligen är ute efter och hitta nya sätt att förvalta
              fisket som gör att en viktig livsmedelsresurs inte längre slängs
              tillbaka i havet. Folk som inte är helt invigda i detta tycker
              att det här är rena galenskapen, och det tycker vi som jobbar
              med det politiskt också. Det är viktigt att få en bred allmänhet
              bakom det här i debatten.
            </seg>
          </u>
          <u>
            <seg>
              Utkast av fisk är oetiskt och oförsvarbart och måste stoppas
              med en genomtänkt politik. Därför är det bra att kommissionen
              sätter ned foten och skriver att den gemensamma fiskeripolitiken
              ska garantera att fisk inte längre kastas överbord.
            </seg>
          </u>
          <u>
            <seg>
              Fru talman! Jag har ytterligare en punkt som jag vill ta upp.
              Genom så kallade partnerskapsavtal regleras hur mycket EU:s fiskefartyg
              kan fiska i andra länders vatten. Centerpartiets och alliansens
              uppfattning är att avtalen måste säkerställa att fiske bara sker
              på uthålliga bestånd och att EU:s fiske enbart sker på den del
              av bestånden som länderna själva inte kan nyttja. Inga svenska
              fartyg nyttjar dessa avtal, men de fartyg från EU som fiskar med
              stöd av avtalen måste betala vad det faktiskt kostar. I dag subventioneras
              deras fiske med 83 procent. Detta är icke rimligt.
            </seg>
          </u>
          <u>
            <seg>
              Det svenska ordförandeskapet ger oss en stor möjlighet att driva
              på inom EU-arbetet. Utmaningen ligger i att få våra EU-kolleger
              att dela vår uppfattning så att förändringar verkligen kan ske.
              Vi verkar i ett EU där åsikter och viljor möts och diskuteras,
              vilket även sker i den här kammaren. Nu måste vi samlas, och då
              menar jag verkligen samlas, runt lösningar som gemensamt tar oss
              vidare för att möta den utmaning som står framför oss inom EU.
              Den här grönboken i betänkandet är ett redskap i detta arbete.
            </seg>
          </u>
          <note type="speaker">
            Anf. 80 JAN-OLOF LARSSON (s) replik:
          </note>
          <u>
            <seg>
              Fru talman! Jag kan hålla med Erik om att vi är överens till
              hundra procent om det som står i grönboken. Men allt står inte
              i grönboken om EU:s framtida fiskepolitik. Det står exempelvis
              ingenting om försäljningsbara kvoter. Vi är inte överens om att
              införa det i allt fiske och i torskfiske som sades här. Det är
              en viktig del i EU:s framtida fiskepolitik om vi ska ha någon
              fisk kvar inom Sveriges rättigheter till fisket.
            </seg>
          </u>
          <u>
            <seg>
              En annan fråga som du, Erik, tog upp är den om att EU:s fiske
              gentemot tredjeland bara ska ske på uthålligt hållbara bestånd.
              Det kan vi också vara överens om. Men, Erik, när vi konstaterar
              att EU:s fiskepolitik inte har klarat av fisket i EU:s bestånd,
              inom EU:s vatten, hur tror du då att vi ska kunna fatta beslut
              och tro att man ska kunna hålla sig till hållbara bestånd utanför
              Afrika, utanför Madagaskar exempelvis? Det verkar vara lite övermaga,
              i alla fall i dag, att tilltro oss det.
            </seg>
          </u>
          <u>
            <seg>
              När det gäller minimimåttet hade vi inför ordförandeskapet ett
              mycket stort engagemang. Vi har ju träffats många gånger. Jag
              tänker på filmerna om utfiskningen och så vidare. Vi pratade då
              om minimimått. Vi pratade också om stopp för dumpning, om stopp
              för dumpning när det gällde att höja kvaliteten på fisken, få
              större fisk och så vidare.
            </seg>
          </u>
          <u>
            <seg>
              Eftersom det är relativt lätt att införa ett dumpningsförbud
              för Östersjön där det i sådan utsträckning är enartsfiske sade
              vi att från och med den 1 januari 2011 ska dumpning vara förbjuden
              och att minimimåttet senast då ska vara 40 centimeter. Men det
              ville majoriteten inte gå med på. Varför?
            </seg>
          </u>
          <note type="speaker">
            Anf. 81 ERIK A ERIKSSON (c) replik:
          </note>
          <u>
            <seg>
              Fru talman! Att vi är överens har Jan-Olof Larsson i replikskiftet
              här intygat, och att det finns en bred enighet gör att det finns
              en styrka bakom beslutet om betänkandet.
            </seg>
          </u>
          <u>
            <seg>
              Jag tror att det för att vi ska komma någon vart i klimatfrågan,
              i fiskefrågan när det gäller uthålligt fiske och i många andra
              frågor är bra ju bredare enighet som kan uppnås i denna kammare,
              inom näringen och i andra frågor, inte minst i EU. Inte bara från
              fiskenäringen och frågan om fisket vet vi att det finns andra
              branscher där EU är med och detaljstyr, inte minst i jordbruket
              som Jan-Olof Larsson i ett tidigare inlägg här nämnt om. Vi skulle
              önska att kommissionen var lika tydlig där som man är i denna
              grönbok.
            </seg>
          </u>
          <u>
            <seg>
              Avtalen med tredjeland, en fråga som ofta är uppe till behandling
              i EU-nämnden, är mycket viktiga. Men inget händer förrän den dagen
              de 27 länderna i EU enas och går vidare. Det är det som nu händer
              här. Jag tror att något stort är på gång. Det måste vi tro; tror
              vi inte på det kan vi egentligen skicka tillbaka grönboken och
              säga att vi struntar i den och att vi inte ställer upp. Det tror
              jag skulle få betydligt värre konsekvenser.
            </seg>
          </u>
          <u>
            <seg>
              Jag återkommer gärna till frågan om förvaltningen av Östersjön.
              Som ett svar till Jan-Olof Larsson kan jag säga att vi ser att
              vi genom ett hushållande även när det gäller havet kan komma framåt
              och få arter att hämta sig. Detta är ett faktum och då inte bara
              i Sverige. Det gäller också att vi får in det i EU:s gemensamma
              politik. Då är det viktigt att Sverige är enigt. Därför är jag
              jag återkommer till detta tacksam för att vi är eniga om grönboken.
              Det gör att vi har möjligheter att i samtalen med EU i övrigt,
              med de andra länderna, komma vidare i frågan. Det är jag alltså
              väldigt glad över.
            </seg>
          </u>
          <note type="speaker">
            Anf. 82 JAN-OLOF LARSSON (s) replik:
          </note>
          <u>
            <seg>
              Fru talman! Vi socialdemokrater har väckt en motion där vi skriver
              att vi vill att regeringen tillsätter en parlamentarisk grupp
              där vi utformar kraven när det gäller EU:s kommande fiskepolitik.
              Det kravet avslogs. Man har en uppfattning i regeringen, och vi
              i riksdagen har en ganska stor samsyn när det gäller vad vi tycker
              och tänker i de här frågorna.
            </seg>
          </u>
          <u>
            <seg>
              Erik talar om kommissionen. Ja, kommissionen har ofta varit ganska
              tydlig och har flera år kommit med rätt bra förslag i fiskepolitiken.
              Det är ministrarna som på grund av olika påtryckningar har backat,
              backat och backat och inte fört en bra fiskepolitik. Hade vi följt
              kommissionens råd under de här åren skulle det ha varit betydligt
              bättre än det i dag är.
            </seg>
          </u>
          <u>
            <seg>
              Vi måste driva frågorna framåt. Vi pratar om Östersjön som är
              ganska speciell. Där fiskar man just torsk när man fiskar torsk.
              När man fiskar sill fiskar man just sill. Det är ganska unikt
              i dessa fiskevatten. Därför är det också ganska lätt att både
              reglera och selektera.
            </seg>
          </u>
          <u>
            <seg>
              Man kunde ha sagt som de sade i Norge. Där sade man att från
              och med det och det datumet är det förbjudet att dumpa fisk, att
              kasta fisk överbord. Hade vi sagt att det från och med den 1 januari
              2011 är förbjudet att kasta fisk överbord och att fisken ska i
              land och också sagt att minimimåttet för torsk ska vara 40 centimeter
              hade näringen detta säger forskare och andra med kvalificerad
              kunskap om redskap exempelvis löst frågan om utkast och selektivitet.
              Då hade man sagt att den 1 januari är frågan löst. Men majoriteten
              i utskottet säger: Nej, vi vill inte vara med på detta. Först
              ska vi utveckla redskapen. Sedan inför vi ett förbud. Men den
              vägen håller inte!
            </seg>
          </u>
          <note type="speaker">
            Anf. 83 ERIK A ERIKSSON (c) replik:
          </note>
          <u>
            <seg>
              Fru talman! Med all respekt för anförda argument måste jag ändå
              säga att det enligt min åsikt just nu inte gäller den debatten.
              Larsson har rätt att i ett replikskifte lyfta fram vad han vill.
              Men jag tycker att fokus måste vara på vad som uträttas när det
              gäller grönboken.
            </seg>
          </u>
          <u>
            <seg>
              Norge nämns här. Gladeligen skulle jag kunna understödja det
              faktum att de i Norge är mycket kunniga och mycket duktiga på
              många områden. Men Norge är inte medlem av EU och finns inte med
              i det här arbetet. Jag önskar att det vore så. Ja, för all del,
              de finns med i arbetet med fisket och internationellt men inte
              när det gäller grönboken på det sätt som jag skulle önska nåväl.
            </seg>
          </u>
          <u>
            <seg>
              Kommissionen skriver och rådet bestämmer, säger Larsson. Jag
              är glad över att Eskil Erlandsson finns med på rådsmötena, att
              han sitter med och samtalar med andra länder. Det gjorde inte
              den tidigare regeringens jordbruksminister med ansvar för fiskefrågor.
              Det är stor skillnad i det avseendet.
            </seg>
          </u>
          <u>
            <seg>
              Vid samtal och förhandling vet vi vad vi än gör i förhandlingen
              att vi inte kommer att få exakt så som vi själva vill. Då är det
              ju inte en förhandling, utan då har man ett eget rådslag med sig
              själv.
            </seg>
          </u>
          <u>
            <seg>
              I en förhandling med andra om olika frågor kommer man inte att
              helt och hållet få som man vill; det vet vi. Men går man in i
              en förhandling har man möjlighet att vinna något. Kan vi vinna
              något framöver vinner fisket mycket på det. Fiskbestånden kan
              återhämta sig. Det måste vara alldeles centralt när vi resonerar
              om de här frågorna. Sverige är för all del en liten fiskenation.
              Men både mindre och något större yrkesverksamma ska kunna ha en
              lönsamhet, och vi som konsumenter ska på sikt kunna välja svensk
              fisk och veta att vi gör ett bra matval.
            </seg>
          </u>
          <u>
            <seg>
              Återigen tackar jag för replikskiftet. När det gäller den här
              grönboken är vi i riksdagen väldigt överens. Det är bra även för
              ministern i hans samtal och förhandlingar med övriga länder.
            </seg>
          </u>
          <note type="speaker">
            Anf. 84 LARS TYSKLIND (fp):
          </note>
          <u>
            <seg>
              Fru talman! Vi i Folkpartiet ställer oss helt bakom miljö- och
              jordbruksutskottets utlåtande med anledning av kommissionens grönbok
              om reformen av den gemensamma fiskeripolitiken.
            </seg>
          </u>
          <u>
            <seg>
              Det är intressant att höra Socialdemokraternas talesman i fiskerifrågor
              gå till ganska onyanserade angrepp mot både den svenska regeringen
              och alliansens ståndpunkt. Trots det utgår jag från att vi är
              väldigt eniga om att EU:s fiskeripolitik i det närmaste helt har
              misslyckats.
            </seg>
          </u>
          <u>
            <seg>
              Det är bara att konstatera att, som någon tidigare nämnde, 88
              procent av fiskbestånden är överfiskade och att 30 procent är
              under biologiskt säkra gränser. Detta är bevis nog.
            </seg>
          </u>
          <u>
            <seg>
              Jag tror att det från svensk sida är en väldig styrka att vi
              när vi kommer till EU är politiskt eniga i Sverige. Det ger en
              stor trovärdighet när vi driver de här frågorna inom EU.
            </seg>
          </u>
          <u>
            <seg>
              Det har varit en diskussion om ekologisk, social och ekonomisk
              hållbarhet som jag tror att Jan-Olof Larsson sade var svårt att
              förena. Men egentligen är det bara att konstatera att ekologisk
              hållbarhet är en förutsättning för att vi ska få social och ekonomisk
              hållbarhet. Begreppen hör ihop och är klart förenliga. Men man
              måste börja med den ekologiska hållbarheten.
            </seg>
          </u>
          <u>
            <seg>
              Vi är väl också helt eniga om att det behövs en genomgripande
              reformering av den gemensamma fiskeripolitiken. Grönbokens analys
              är det inte svårt att ställa sig bakom när man tar fram de strukturella
              problem som finns och när man nämner om överkapacitet i fiskeflottan
              och om otydliga politiska mål. Det kan vi nog alla skriva under
              på.
            </seg>
          </u>
          <u>
            <seg>
              Vidare gäller det detta med system och kortsiktiga beslut. Det
              fattas nu många beslut på ministernivå. På den politiskt högsta
              nivån ska de långsiktiga besluten fattas. Men på vägen dit kan
              beslut fattas på andra nivåer. Det är lite märkligt att på ministernivå
              sitta och diskutera maskor i trålar. Det är en nivå som vi måste
              lämna.
            </seg>
          </u>
          <u>
            <seg>
              Man kan vidare konstatera att näringen inte får möjlighet att
              ta ansvar själv. Om näringen får chans att ta ansvar tror jag
              att man kommer att göra det i mycket högre grad än man gör i dag.
              Man har inte ens möjlighet att göra det.
            </seg>
          </u>
          <u>
            <seg>
              En ytterligare punkt är att man har dålig efterlevnad och dålig
              politisk vilja.
            </seg>
          </u>
          <u>
            <seg>
              När vi i Folkpartiet ser förteckningarna över strukturella problem
              kan vi konstatera att det är de slutsatser vi själva har kommit
              fram till när vi har gjort våra dokument om fiskeripolitiken.
              Jag tror att det gäller de flesta partier. I alla fall kan vi
              från vår sida säga att det är så. Man kan se i rapporterna att
              det nästan exakt stämmer med detta. Man behöver inte vara så himmelens
              fantasifull för att komma fram till de slutsatserna. Regeringen
              har gett i uppdrag till Fiskeriverket och Naturvårdsverket att
              analysera den gemensamma fiskeripolitiken. De har kommit fram
              till exakt samma sak. Med eller utan parlamentarisk grupp har
              man alltså kommit fram till detta.
            </seg>
          </u>
          <u>
            <seg>
              Fru talman! Även om reformeringen av den gemensamma fiskeripolitiken
              är oerhört viktig och måste vara genomförd så att den kan börja
              gälla från 2013 är det naturligtvis väldigt viktigt att man kan
              fatta beslut under tiden. Från svensk sida har vi ingen anledning
              att vara annat än besvikna på förra veckans beslut, när man inte
              kunde komma överens om regelverket för att förhindra utkast. Då
              handlar det om ristar, maskstorlekar, minimimått och jag vet inte
              vad, men det är bara att konstatera det som Erik A Eriksson var
              inne på förut: Vi är med i ett sammanhang. Sverige driver frågan
              kraftfullt, men vi har inte nått ända fram. Det beror inte på
              att det skulle finnas olika synpunkter i Sverige. Det är inte
              det som är problemet. Sverige har en hög ambitionsnivå. Det visar
              Eskil Erlandsson i alla sammanhang där han deltar i dessa diskussioner.
            </seg>
          </u>
          <u>
            <seg>
              Nu blev det i stället ett kompromissförslag. Man förlängde det
              som fanns tidigare. Det finns en ljuspunkt: att det ändå blev
              ett high grading -förbud. Det blev som en liten knorr, så att
              det kändes lite bättre.
            </seg>
          </u>
          <u>
            <seg>
              Man diskuterar det här på EU-nivå. Naturligtvis ska detta införas
              så snabbt som möjligt, kanske regionalt man måste börja någonstans
              regionalt. Att diskutera datum och tidpunkter är egentligen ganska
              ointressant i detta sammanhang. Men det är klart att ingen här
              vill annat än att detta ska genomföras så snabbt som möjligt.
              Det är det som Sverige driver, med Eskil Erlandsson i spetsen.
            </seg>
          </u>
          <u>
            <seg>
              Fru talman! Allt är inte mörker, som sagt. Man har tidigare här
              nämnt det avtal som slöts i söndags, FAO:s globala överenskommelse
              mot illegalt fiske. Bland de elva första som var med och skrev
              på var EU-kommissionen ihop med tio andra länder. Kan man få till
              ett globalt avtal mot illegalt fiske har man kommit väldigt långt.
              Det känns som att det finns en öppning här, en högst framkomlig
              väg. Det känns inte som att det är en omöjlig väg. Det är mycket
              glädjande.
            </seg>
          </u>
          <u>
            <seg>
              Fru talman! Vi har diskuterat partnerskapsavtalen med kuststater
              i Afrika. Man kan väl konstatera att partnerskapsavtalen är bättre
              än de avtal som fanns tidigare. Men det är mycket tveksamt att
              över huvud taget ha den typen av avtal. Folkpartiet delar helt
              den uppfattning som Naturskyddsföreningen har i sin rapport som
              handlar just om fiskeriavtalen. Naturskyddsföreningen skriver
              så här: Naturskyddsföreningen anser att EU-fiske ska ske endast
              i länder med fungerande fiskeriförvaltning och samhällsstyrning.
              Tillträdesavtalet måste vara underställt ett långvarigt och meningsfullt
              utvecklingssamarbete. Kostnaden ska i stor utsträckning bäras
              av den som utnyttjar fiskeresursen, och fångsten ska landas i
              avtalslandet.
            </seg>
          </u>
          <u>
            <seg>
              Det är klart att vi fullt ut delar den uppfattningen. I den rapporten
              kan man även läsa att den svenska fiskeriministern, Eskil Erlandsson,
              också delar den uppfattningen. Det är en väl förankrad uppfattning
              i den svenska regeringen.
            </seg>
          </u>
          <u>
            <seg>
              Fru talman! Delaktighet och engagemang från fiskerinäringen själv,
              att man själv tar ansvar för fisket, är naturligtvis grundläggande.
              Vi kan konstatera att det i Sverige finns bevis för att enskilda
              fiskare gör detta. Rune har målat upp en del. Jag kan bara konstatera
              att Sveriges största miljöpris, Änglamarkspriset, i år har gått
              till de räkfiskande bröderna i Grebbestad, Robert och Charles
              Olsson, som verkligen har fått uppskattning för vad de gör. De
              har ett uthålligt fiske. De har de enda Kravfiskade räkorna i
              detta land.
            </seg>
          </u>
          <u>
            <seg>
              Det finns också ett pris som heter Kungsfenan. Det är fiskerinäringen,
              Göteborgs universitet, Västra Götalandsregionen och Länsstyrelsen
              i Västra Götaland som delar ut priset. Priset har 2009 gått till
              kommissionären Joe Borg. Man uppskattar hans arbete, och det tycker
              jag att alla ska göra. Joe Borg försöker faktiskt ta sig framåt
              i de här frågorna för att få ett långsiktigt hållbart fiske. Priset
              delar han med Namibias fiskeriminister Abraham Iyambo. Fiskeriministern
              i Namibia har visat att man utan partnerskapsavtal kan skapa ett
              långsiktigt hållbart fiske och att man kan fatta beslut som är
              obekväma på kort sikt för att nå det målet. Det är ett lysande
              exempel på att det finns andra vägar att gå.
            </seg>
          </u>
          <u>
            <seg>
              Sammanfattningsvis kan man väl för att återknyta till grönboken
              säga att det är en väldigt bra grund att stå på i den fortsatta
              diskussionen. Kommissionen kommer helt rätt in i analysen.
            </seg>
          </u>
          <u>
            <seg>
              Att Jan-Olof Larsson i diskussionen går till angrepp mot den
              svenska regeringen, som arbetar hårt och målmedvetet i dessa frågor,
              blir lite underligt. Man kan fråga sig vad som konkret uppnåddes
              tidigare. Under denna period, när vi har haft en alliansregering
              i Sverige, har Sverige medverkat till bland annat förvaltningsavtalen
              och återhämtningsplanerna och ingått ett avtal med Danmark, för
              att ta några exempel. Jag kan inte minnas att det skulle ha fattats
              några sådana konkreta beslut tidigare.
            </seg>
          </u>
          <u>
            <seg>
              Det är helt otvetydigt att den svenska regeringen i dag jobbar
              väldigt målmedvetet och har ansvar för att fortsätta att vara
              ledande i dessa frågor. Ska vi vara ledande ska vi jobba med den
              enighet som finns i riksdagen kring de här frågorna. Det blir
              lite småttigt att diskutera saker som datum och vem som vill dumpa
              minst och så. Det är inte det som det handlar om. Det handlar
              om att få med sig Europa i de här frågorna.
            </seg>
          </u>
          <note>
            (Applåder)
          </note>
          <note>
            I detta anförande instämde Anita Brodén (fp).
          </note>
          <note type="speaker">
            Anf. 85 IRENE OSKARSSON (kd):
          </note>
          <u>
            <seg>
              Fru talman! Vi satt här nere och viskade lite och konstaterade
              att det nog är bra om någon yrkar bifall rakt av till förslaget
              i utskottets betänkande också, inte bara sjunger dess lov. Jag
              yrkar alltså bifall till förslaget i utskottets betänkande.
            </seg>
          </u>
          <u>
            <seg>
              Men vi bör sjunga dess lov allihop i den här kammaren, tycker
              jag. Det har varit lite sorgligt att lyssna när debatten halkat
              in på det som Lars Tysklind berörde nyss, ganska små detaljer
              i sammanhanget som inte har betydelse för att vi ska komma någonstans
              internationellt och globalt.
            </seg>
          </u>
          <u>
            <seg>
              Historia är ett ämne som intresserar mig. I detta sammanhang
              kan man väl säga att det sätt på vilket Sverige har agerat tidigare
              inte har lett till det resultat som hade varit önskvärt. Jag skulle
              vilja påstå att det som nu ligger på bordet från kommissionens
              sida och som vi har yttrat oss över är en självrannsakan utan
              like. Men Jan-Olof Larsson har i sina anföranden i dag konstaterat
              att den här regeringen inte gör någonting. Jag förstår inte hur
              detta hänger ihop. Det denna regering nu gör är att se till att
              övriga också förstår det här.
            </seg>
          </u>
          <u>
            <seg>
              Sedan är det väl som i många andra frågor: Vi befinner oss i
              ett Europa med 27 stater. Om jag har förstått det rätt har vi
              26 stycken som har kust i någon form. Alla har vi intressen i
              de här frågorna. Då betyder det att vi har kommit väldigt långt
              när vi nu äntligen kan säga att vi ska följa de vetenskapliga
              råd som finns och utifrån dem anta en långsiktig strategi där
              vi går på det ekologiskt, socialt och ekonomiskt hållbara.
            </seg>
          </u>
          <u>
            <seg>
              Det som finns i betänkandet och därmed i grunden i grönboken
              är en tydlighet i målskrivningar, en tydlig målhierarki och en
              tydlig bild av långsiktighet. Det är oerhört väsentligt, fru talman,
              att det här ses som den naturresurs som inte är oändlig. Ibland
              tror jag att en del av oss har trott att havet är en oändlig resurs.
              Det är det inte. Det är en resurs precis som det som finns på
              land som måste brukas och vårdas utan att förbrukas.
            </seg>
          </u>
          <u>
            <seg>
              Vi måste se det här ur ett helhetsperspektiv. Vi måste se havet
              inte bara som fiskens livsrum utan också som en faktor för mycket
              annat och där fiskeripolitiken kommer att vara en viktig del men
              inte allt. Det betonas också i grönboken.
            </seg>
          </u>
          <u>
            <seg>
              Det internationella har berörts tidigare. Jag tror att det är
              oerhört viktigt att vi nu har fått upp ögonen för det illegala
              fisket. Nästa led är att vi tillsammans kan driva på och se till
              att det legala fisket hanteras på ett sådant sätt att vi inte
              undergräver andra faktorer som är viktiga för de länder, inte
              minst i Afrika, som har fiske som en näringsgren. Vi måste se
              det här i samband med biståndspolitik, både den internationella
              gemensamma på EU-nivå och vår egen. Det kommer att fortsätta att
              diskuteras, men grönboken har en tydlig utgångspunkt för att det
              här måste ses i ett helhetsperspektiv. Det är oerhört väsentligt.
            </seg>
          </u>
          <u>
            <seg>
              Vi kan sedan säga likt vår fiskeminister i går, jag tror att
              han har alldeles rätt att goda relationer med grannar och andra
              är förutsättningen för att komma någonstans. Att ha social kompetens
              nog för att föra samtal även med den som har en diametralt motsatt
              åsikt för att om möjligt omvända den andre till rätt inställning
              är en framgångsrik väg. Det handlar om bland annat bränslesubventioner.
              Vi har hört diskussionen med vår egen företrädare i utskottet
              som har både det politiska perspektivet och företagarperspektivet,
              nämligen att det är oerhört väsentligt att vi gör det på gemenskapsnivå.
              Där har Sveriges regering och vi här gemensamt en viktig uppgift
              att driva på frågan. Vi kan konstatera att det finns andra länder
              i unionen som inte ser på frågan på samma sätt som vi.
            </seg>
          </u>
          <u>
            <seg>
              Fru talman! Jag ska inte förlänga debatten. Det är mycket glädjande
              att vi har en gemensam syn på detta. Jag skulle också vilja passa
              på att rekommendera dem som lyssnar och eventuellt ser på detta
              att läsa de utredningsrapporter som utskottet har gjort om fiskefrågorna
              med ett gediget bistånd av goda medarbetare i riksdagsförvaltningen.
              De rekommenderas varmt för läsning.
            </seg>
          </u>
          <note type="speaker">
            Anf. 86 JACOB JOHNSON (v):
          </note>
          <u>
            <seg>
              Fru talman! I dag debatterar vi en så kallad grönbok om den kommande
              reformen av EU:s fiskeripolitik som EU-kommissionen har presenterat.
              Utskottet står, som vi har hört, gemensamt bakom utlåtandet om
              denna grönbok, även om det också finns ett särskilt yttrande.
              Man kan mot den bakgrunden kanske undra varför vi har debatten
              i kammaren i dag. Vi har ju i princip varit eniga om utlåtandet.
              Är en grönbok från kommissionen så mycket att bry sig om, kan
              man fråga sig. Vad är egentligen en grönbok, kan lyssnare av denna
              debatt fråga sig.
            </seg>
          </u>
          <u>
            <seg>
              Jag börjar, fru talman, med att svara på dessa retoriska frågor.
            </seg>
          </u>
          <u>
            <seg>
              Grönböcker är fortfarande ganska nytt i kammaren, men en grönbok
              är ett diskussionsdokument som EU-kommissionen sammanställer inför
              ny kommande lagstiftning. Meningen är att olika parter ska konsulteras
              innan det konkreta lagstiftningsarbetet kommer i gång. Baserat
              på den information som kommer in vid behandling av grönboken,
              till exempel från Sveriges riksdag, lägger kommissionen sedan
              fram en mer utarbetad handlingsplan och konkreta lagförslag. Det
              ger oss alltså här i riksdagen möjlighet att komma med synpunkter
              och förslag ganska tidigt i EU:s lagstiftningsprocess. Det är
              nog, som alla förstår, viktigt att utnyttja denna möjlighet, om
              man nu vill påverka den kommande lagstiftningen.
            </seg>
          </u>
          <u>
            <seg>
              Det vill vi, fru talman. Dagens debatt ger också en möjlighet
              att understryka vikten av en bra fiskeripolitik i den allmänna
              debatten till de direkt berörda parterna och till våra uppdragsgivare
              det svenska folket.
            </seg>
          </u>
          <u>
            <seg>
              Det handlar om viktiga frågor. I första hand handlar det om det
              haveri för ett hållbart fiske som EU:s fiskeripolitik de senaste
              decennierna och fram till nu har inneburit med överfiske av ett
              flertal fiskbestånd som tydligaste exempel. Vi vet till exempel
              att ålen är rent av utrotningshotad i EU:s vatten. Vi undrar väl
              alla om vår kanske finaste matfisk torsken kan återhämta sig till
              livskraftiga bestånd i Östersjön, Kattegatt, Skagerrak och Nordsjön.
            </seg>
          </u>
          <u>
            <seg>
              Fru talman! När vi i dag diskuterar dessa frågor kan jag när
              jag tänker tillbaka på frågorna nästan exakt datumsätta när jag
              själv blev övertygad om att det var något ruttet med EU:s, och
              därmed tyvärr även Sveriges, fiskeripolitik. Det var för drygt
              åtta år sedan när SVT sände dokumentären med rubriken Den sista
              torsken av Peter Löfgren. Det var en mycket välgjord film av den
              förre Mellanösternkorrespondenten.
            </seg>
          </u>
          <u>
            <seg>
              Peter Löfgren, själv uppvuxen i Blekinge skärgård, hade i sin
              barn- och ungdom fiskat torsk som familjen kunde avnjuta på verandan.
              Han avslöjade i sin dokumentär den cyniska dammsugning av torskbestånden
              som pågick och hur myndigheter och politiker, även från detta
              utskott, var uppbundna av näringen på ett motbjudande sätt. Forskarnas
              varningar viftades undan, och ledande branschföreträdare hänvisade
              till Bibeln, att människan ska bruka det som Gud givit tills det
              tar slut. I så fall skulle det vara enligt Guds vilja. Så var
              verkligheten fortfarande 2001. Det var långt före det att den
              ekosystemansats som utskottet nu lyfter fram var en grundsten
              i den allmänna debatten i dessa frågor.
            </seg>
          </u>
          <u>
            <seg>
              Fru talman! Jag gör denna tillbakablick till Dokument inifrån
              från november 2001, för drygt åtta år sedan, dels för att ge ett
              litet perspektiv på dagens debatt, dels för att framför allt hylla
              Peter Löfgren och hans medarbetare ännu en gång för hans program
              som medvetandegjorde inte bara mig utan säkert tiotusentals, kanske
              hundratusentals, svenskar. Det var verkligen en granskande, faktaunderbyggd
              och pedagogisk dokumentär utifrån ett personligt engagemang och
              ansvarstagande som har fått stor betydelse.
            </seg>
          </u>
          <u>
            <seg>
              På åtta års tid har dock, tack och lov, en hel del positivt hänt.
              Medvetandet om den hart när kriminella utfiskningen av fiskbestånden
              i EU:s vatten har nu även nått EU-kommissionen. Det måste man
              konstatera efter att ha tagit del av EU-kommissionens grönbok.
              I grönboken framhålls faktiskt att det europeiska fisket präglas
              av överfiske, överdimensionerade fiskeflottor, stora subventioner,
              svag ekonomisk återhämtningsförmåga och minskade fångster för
              Europas yrkesfiskare. Det exemplifieras bland annat av att 88
              procent av gemenskapens bestånd fiskas över maximal hållbar avkastning
              och att av dessa bestånd ligger drygt 30 procent under säkra biologiska
              gränser, vilket innebär att de kanske inte kan fyllas på genom
              fortplantning.
            </seg>
          </u>
          <u>
            <seg>
              Ett annat exempel från grönboken är att 93 procent av Nordsjötorsken
              fiskas upp före fortplantning, vilket naturligtvis påverkar återväxten
              dramatiskt, för att inte säga katastrofalt. Det europeiska fisket
              håller helt enkelt på att utforma sin egen ekologiska och ekonomiska
              bas.
            </seg>
          </u>
          <u>
            <seg>
              Fiskeflottorna är som sagt var överdimensionerade. Även om fiskeflottorna
              har minskat i storleksordningen 2 procent per år ökar fortfarande
              den totala fiskekapaciteten genom att fiskeeffektiviteten ökar
              med större båtar och så vidare med 23 procent per år.
            </seg>
          </u>
          <u>
            <seg>
              Fru talman! Utskottet är enigt i att understryka vikten av att
              drastiska förändringar krävs av den gemensamma fiskeripolitiken.
              Fiskeripolitiken måste utgå från och grundas på ekosystemansatsen.
              Vi måste se till hela det ekosystem som våra hav utgör där fisken
              är en mycket viktig del men inte den enda i havets ekologiska
              system. Fiskbestånden lever av och samverkar med andra levande
              organismer i haven, som plankton och alger. Och ska jag vara lite
              självkritisk om framtagandet av utskottets utlåtande tycker jag
              nog vid närmare läsning att det inte tillräckligt klart framgår
              av utlåtandet. Jag tänker främst på skrivningen mitt på s. 9 i
              utlåtandet där det står: Fiskeripolitikens mål måste vara tydligt
              formulerade och inbördes prioriterade. Prioritering nummer ett
              måste vara ett långsiktigt hållbart fiske som tillförsäkrar konsumenter
              sunda livsmedel genom att nyttja det akvatiska ekosystemet så
              optimalt som möjligt. Detta utan att riskera den biologiska mångfalden
              och systemets motståndskraft mot störningar.
            </seg>
          </u>
          <u>
            <seg>
              Här tycker jag kanske att vi på ett ännu tydligare sätt skulle
              ha skrivit till exempel att prioritering nummer ett måste vara
              att utforma ett hållbart fiske som en del av en optimering av
              havens totala ekosystemtjänster. Innebörden är kanske snarlik
              utskottets utlåtande som jag ställt mig bakom men min här till
              protokollet förda nyansering och precisering tycker jag bättre
              fångar upp helheten, till exempel sambandet med övergödningsproblematiken.
            </seg>
          </u>
          <u>
            <seg>
              Avslutningsvis, fru talman, ställer jag mig naturligtvis bakom
              övriga förslag från utskottet i utlåtandet, som att pröva ett
              mer regionaliserat beslutsfattande och att subventionerna inklusive
              undantaget från bränsleskatten måste avvecklas. Det är rimligen
              ett effektivt sätt att minska fiskeflottornas överkapacitet. Vi
              ska ju som konsumenter och skattebetalare inte betala för fisken
              två gånger.
            </seg>
          </u>
          <u>
            <seg>
              Jag kan också dela en hel del av de synpunkter som förs fram
              i det särskilda yttrandet. Tyvärr var inte dessa med i utskottets
              interna beredning.
            </seg>
          </u>
          <u>
            <seg>
              Med det här stöder jag förslaget att lägga utlåtandet till handlingarna,
              och jag utgår från att det kommer att överlämnas till EU-kommissionen.
            </seg>
          </u>
          <note type="speaker">
            Anf. 87 LARS TYSKLIND (fp) replik:
          </note>
          <u>
            <seg>
              Fru talman! Jag tycker att Jacob Johnson på ett väldigt tydligt
              sätt sade att vi är eniga i den här frågan och att EU-kommissionen
              är med på tåget numera. Det är ju bra.
            </seg>
          </u>
          <u>
            <seg>
              Jag vill bara säga någonting om fiskeripolitikens mål, där Jacob
              Johnson tog upp skrivningarna. Jag vill nog påstå att det är exakt
              så som det står. Man kan läsa att det handlar om ett långsiktigt
              hållbart fiske, att man aldrig får riskera den biologiska mångfalden
              och att man måste ha en stor motståndskraft mot störningar.
            </seg>
          </u>
          <u>
            <seg>
              Det finns något som heter att man fiskar med maximal avkastning.
              Med det begrepp som vi använder här menar vi naturligtvis att
              man inte kan ligga på gränsen utan måste ha marginal, så att man
              verkligen försäkrar sig om att man inte stör de här systemen.
            </seg>
          </u>
          <u>
            <seg>
              Jag vill bara med det här inlägget säga att vi tycker exakt samma
              sak, även om Jacob Johnson nu ville nyansera språket. Ett långsiktigt
              hållbart fiske och att man måste säkra den biologiska mångfalden
              är den gemensamma syn som vi har på det hela.
            </seg>
          </u>
          <note type="speaker">
            Anf. 88 JACOB JOHNSON (v) replik:
          </note>
          <u>
            <seg>
              Fru talman! Det är väl utmärkt om vi tycker exakt samma sak och
              om utskottet tycker exakt som jag i min alternativa formulering.
              Men jag tycker att det inte är riktigt utvecklat i den skrivning
              som finns, till exempel om sambandet med övergödning och att fisket
              är en del av en helhet. Det står att prioritering nummer ett är
              ett långsiktigt hållbart fiske som tillförsäkrar konsumenter sunda
              livsmedel. Jag vill sätta det ännu högre. Det ska vara en del
              av ett friskt ekosystem totalt sett. Där har fisket sin betydelse
              också när det gäller övergödning, kedjan med djurplankton, växtplankton
              och alger, som vi har diskuterat i olika sammanhang.
            </seg>
          </u>
          <u>
            <seg>
              Jag sade också i mitt anförande att det här är snarlikt utlåtandet
              och att man kan läsa in det här. Men man skulle ha kunnat formulera
              sig på ett ännu mer pregnant och tydligt sätt.
            </seg>
          </u>
          <note type="speaker">
            Anf. 89 LARS TYSKLIND (fp) replik:
          </note>
          <u>
            <seg>
              Fru talman! Jag har ingen annan uppfattning. Men om man läser
              början av utskottets ställningstagande om ekosystemansatsen och
              ett hållbart fiske ser man ännu mer att vi är helt överens. Precis
              som har tagits upp här måste vi ha bestånd som vi kan få en betydligt
              bättre avkastning på. Den kopplingen finns också till livsmedel.
            </seg>
          </u>
          <u>
            <seg>
              Jag ska inte förlänga debatten. Jag ville bara klargöra detta
              så att det inte kan missförstås och tolkas som att vi har en lägre
              ambition än vad Vänsterpartiet har i denna fråga.
            </seg>
          </u>
          <note type="speaker">
            Anf. 90 JACOB JOHNSON (v) replik:
          </note>
          <u>
            <seg>
              Fru talman! Tack, Lars Tysklind, för att du stöder Vänsterpartiet
              i den här frågan.
            </seg>
          </u>
          <u>
            <seg>
              Själva grönboken inleds med en vision, och det är inte riktigt
              kommenterat i utlåtandet. I den visionen saknas ekosystemansatsen.
              Det handlar om hur man ska optimera fisket. Jag tycker fortfarande,
              som sagt var, att det är en liten nyansskillnad mot en helt tydlig
              betoning av ekosystemansatsen i vårt utlåtande. Men jag tror att
              vi i praktiken är eniga.
            </seg>
          </u>
          <note type="speaker">
            Anf. 91 TINA EHN (mp):
          </note>
          <u>
            <seg>
              Fru talman! Jag hade tänkt börja med en lite mer dramatisk inledning.
            </seg>
          </u>
          <u>
            <seg>
              88 procent av gemenskapens bestånd fiskas över maximal hållbar
              avkastning. 30 procent av dessa bestånd ligger under de säkra
              biologiska gränserna. Exempelvis fiskas 93 procent av Nordsjötorsken
              upp före fortplantning. De europeiska fiskarna håller på att utarma
              sin egen ekologiska och ekonomiska bas. Effekten av kortsiktiga
              ekonomiska intressen går före långsiktig klokhet och hållbarhet.
            </seg>
          </u>
          <u>
            <seg>
              Grönboken är ett diskussionsdokument med ett antal frågeställningar
              som gärna ska diskuteras. Grönboken är också upptakten till en
              möjlig förändring av den gemensamma fiskeripolitiken.
            </seg>
          </u>
          <u>
            <seg>
              Det är mycket som har varit fel, och dess värre är det fortsatt
              mycket som är fel. Mål som slogs fast 2002 har inte uppnåtts,
              och det europeiska fisket lider av ett ständigt överuttag, för
              stora och effektiva båtar, subventioner till näringen och svag
              ekonomisk återhämtningsförmåga, vilket gett minskade fångster.
              De som drabbas mest är de som kanske fiskat mest hållbart, småskaligt
              och inte i så stora mängder.
            </seg>
          </u>
          <u>
            <seg>
              Havet är ett mysterium, ett otroligt system med otaliga organismer.
              Människan använder havet som transportyta, vi fångar mat från
              djupet och vi använder det som en avlopps- och sophög. Vi har
              länge inte velat förstå att både resurserna och begränsningarna
              finns.
            </seg>
          </u>
          <u>
            <seg>
              Grönboken gör det möjligt för politiken att ta nya tag, och det
              står en hel del gott och bra i den här grönboken. Att säga någonting
              annat vore inte rättvist. Men det räcker som vanligt inte med
              kloka ord, utan man måste hitta vägar framåt. Jag återkommer till
              det.
            </seg>
          </u>
          <u>
            <seg>
              Jag tänker först fortsätta att tala om de övergrepp som sker.
              Ett flagrant övergrepp på fisk som resurs är det systematiska
              utkastet, som nu fått uppmärksamhet, så att det har blivit en
              fråga som ingen kan ducka ifrån. Mellan 10 och 60 procent av det
              som fiskats upp kastas tillbaka i havet på grund av att det inte
              betalas tillräckligt. Det mesta som kastas över bord är dessutom
              skadade och dödade fiskar och vattenlevande djur. Den här verksamheten
              har skett med hjälp av subventioner och skattebetalarna i Europa.
              Fisket i sig har usel lönsamhet. Att det här har fått fortsätta
              och att det fortfarande fortsätter är ganska obegripligt. Det
              är i alla fall ingen långsiktig ekonomi.
            </seg>
          </u>
          <u>
            <seg>
              I EU har många av problemen med haven uppmärksammats även på
              hög nivå. Trots det har EU:s fiskeripolitik inneburit att rovdriften
              på fiskbestånden har fått fortsätta. Besluten fattas långt ifrån
              medborgarna. Beslutsprocessen har också varit komplicerad att
              följa för journalister, forskare och miljöengagerade. I dagsläget
              är det medlemsstaternas jordbruksministrar som bär det största
              ansvaret. De har hittills prioriterat kortsiktiga ekonomiska intressen,
              och det allmänna intresset har fått stryka på foten.
            </seg>
          </u>
          <u>
            <seg>
              Facit för EU:s fiskeripolitik är klart sämre än världsgenomsnittet.
              Globalt anses enbart 25 procent av bestånden överfiskas. Även
              där bidrar EU:s flotta till rovfisket.
            </seg>
          </u>
          <u>
            <seg>
              Kommissionen noterar att flottan har minskat med enbart 2 procent
              per år, som vi hörde tidigare, men med tekniska förbättringar,
              som ofta har finansierats av EU, ökar kvarvarande fartygs kapacitet
              med 23 procent per år. Läget förbättras alltså inte.
            </seg>
          </u>
          <u>
            <seg>
              Kommissionen beskriver en ond cirkel av överfiske, överkapacitet,
              dålig lönsamhet och politiska påtryckningar för att öka årets
              fiskekvoter på bekostnad av långsiktiga fiskemöjligheter. Näringen
              har sökt och fått oräkneliga undantag från regleringar, vilket
              leder till ett alltmer komplicerat regelverk med mer krångel för
              fiskarna och mer kontrollproblem för myndigheterna.
            </seg>
          </u>
          <u>
            <seg>
              Man anger att det hårda trycket på krympande bestånd är en direkt
              anledning till den ökande importen. Det ger också problem i havet.
              Enligt kommissionen fiskas 93 procent av torsken i Nordsjön upp
              innan den har hunnit föröka sig, och rovdriften på rovfisk som
              torsk ger också ekologiska förändringar. Minskningen av torsk
              i Östersjön har resulterat i en ökning av skarpsill, vilket i
              sin tur skapar djurplanktonsbrist, eftersom skarpsillen äter djurplankton.
              Forskare har slagit fast att bristen på djurplankton har förvärrat
              algblomningarna och menar att det snabbaste sättet att få klarare
              vatten i Östersjön är att låta torskbestånden återhämta sig.
            </seg>
          </u>
          <u>
            <seg>
              Låt mig tala om EU-parlamentets roll. Där finns ett särskilt
              fiskeriutskott, och det fungerar i praktiken som ett näringsutskott.
              Dess utgångspunkt är ofta att försvara de kortsiktiga ekonomiska
              intressena hos näringens starkaste aktörer i stället för att bevara
              fiskbestånden, som är en förutsättning för näringens långsiktiga
              överlevnad. Det är på grund av att medlemmarna gärna ser sig som
              försvarare av det egna landets fiskenäring.
            </seg>
          </u>
          <u>
            <seg>
              Ändå gjorde utskottet en del positivt under den gångna mandatperioden
              i EU. Särskilt har gröna ledamöter varit ansvariga. Utskottet
              antog 2006 en rapport som slog fast att EU inte fullgjort sina
              förpliktelser under en FN-överenskommelse för att minska svartfisket.
              Det ledde i sin tur till kommissionsförslag för att minska svartfisket.
              Under ledning av en grön rapportör skärpte utskottet kommissionens
              förslag, för ovanlighets skull. Denna inställning slogs sedan
              fast i hela parlamentet.
            </seg>
          </u>
          <u>
            <seg>
              Nu har Miljöpartiet från Sverige dessutom fått en stark fiskeförvaltningsförsvarare
              i fiskeriutskottet som med stor trovärdighet kommer att driva
              på för ett hållbart fiske och för den förvaltning och rättvisa
              som krävs. Vi är glada och stolta över det.
            </seg>
          </u>
          <u>
            <seg>
              I våras, mitt i EU-valrörelsen, besökte jag Lysekil tillsammans
              med vår dåvarande kandidat, som alltså numera sitter i fiskeriutskottet,
              Isabella Levin. Många här känner till Havets hus, som ligger i
              Lysekil. Det är en fin anläggning med fisk från havet utanför
              Lysekil, alltså med de fiskarter som simmar precis därutanför.
            </seg>
          </u>
          <u>
            <seg>
              Jag mötte då en individ som tillhörde släktet rocka. Jag tror
              att det var en knaggrocka. I en öppen bassäng simmade denna charmiga
              individ omkring och tittade på oss besökare. Jag stod där och
              tänkte på att jag för två år sedan skrev under en motion om fiskars
              känslor och förmåga att känna smärta. Det var utifrån att det
              fanns ny forskning på det området. Jag fick då en hel del syrliga
              kommentarer och en del kritik. Men när knaggrockan i Lysekil tittade
              upp på mig under sin simtur kunde jag bara säga att jag undrar
              vem som betraktade vem. Om inte den där varelsen hade känslor
              skulle jag bli förvånad.
            </seg>
          </u>
          <u>
            <seg>
              Miljöpartiet och de gröna i parlamentet jobbar och kommer att
              fortsätta att jobba för ett sjyst fiske som inte tär på resurserna,
              en förvaltning som rättar sig efter vetenskapens kunskap och följer
              de förvaltningsplaner som tas fram. Det får inte vara en förhandling
              om tilldelning av kvoter som leder till att man köpslår med andra
              viktiga värden och utnyttjar luckor mellan planernas ikraftträdande.
            </seg>
          </u>
          <u>
            <seg>
              Liksom flera andra vill jag i den här debatten också nämna något
              om alla de avtal som EU har med andra länder, och då framför allt
              med Västafrika. Fisk är en basvara för över 1 miljard människor.
              I Afrika får 200 miljoner människor mellan 22 och 70 procent av
              det animaliska proteinet från fisk.
            </seg>
          </u>
          <u>
            <seg>
              De partnerskapsavtal som EU har med dessa länder blev bättre
              i och med den senaste reformen, men de är fortfarande föremål
              för en hel del kritik. Mycket lite pengar kommer den småskaliga
              fiskesektorn till del, och man önskar större ansvar från EU för
              att avtalen verkligen leder till tryggad livsmedelsförsörjning.
              Det finns också kritik mot de hygienvillkor som Europa ställer,
              vilka gör det svårt att exportera viss fisk.
            </seg>
          </u>
          <u>
            <seg>
              De mest omfattande avtalen har slutits med länder i Västafrika,
              och de upprätthåller en lång tradition av europeiskt fiske i regionen.
              Summan pengar är 150 miljoner euro och tillgodoser drygt 700 båtar.
              Den största delen är spanska fiskare, men det finns även franska
              och portugisiska. 25 procent öronmärks för att gå till fiskeripolitiska
              mål, och det är meningen att de ska leda till utveckling för människor
              i västafrikanska länder.
            </seg>
          </u>
          <u>
            <seg>
              Då Naturskyddsföreningen gjorde en resa till fyra av de västafrikanska
              länderna för att granska vart pengarna tog vägen var resultatet
              nedslående med överfiskade bestånd. Det går att läsa om detta
              i deras rapport, som även finns på Naturskyddsföreningens hemsida.
            </seg>
          </u>
          <u>
            <seg>
              När EU:s fiske tar upp de resurser som fisken är för Västafrikas
              befolkning ledde det inte till den lönsamhet som var tanken med
              partner-skapsavtalen. Visserligen får länderna betalt för att
              EU:s fiske bedrivs där, men stora pengar finns också i förädlingsleden.
              Fisken varken landas eller förädlas lokalt. På kort sikt kan avtalen
              vara bra, men på lång sikt bygger man inte upp den verksamhet
              som är nödvändig om dessa nationer ska kunna leva på fisk i framtiden.
              Dessutom finns det brist på mat och protein.
            </seg>
          </u>
          <u>
            <seg>
              När SNF gjorde reportage från flera av de västafrikanska länder
              som har avtal med EU frågade den mauretanska fiskaren Mohamed
              Ould Saleck, ordförande för hantverksfiskarna i södra Mauretanien,
              med vilken rätt barnen i Europa äter fisk men inte barnen i Mauretanien.
            </seg>
          </u>
          <u>
            <seg>
              Också ordföranden för Senegals hantverksfiskare skickade en hälsning
              till Europa: Varför är det viktigt med hygienstandard för fisk
              som skickas till Europa när ingen bryr sig om hygienstandarden
              för fisk som konsumeras av västafrikaner?
            </seg>
          </u>
          <u>
            <seg>
              Sammanfattningsvis: Det räcker som sagt inte med förnuftiga ord
              det krävs handling! Miljöpartiet har lagt fram många förslag om
              det. Inför EU-valet lade vi fram ett förslag om en grön fiskeripolitik
              i EU. Vi tror att det är viktigt att aktivt delta och förändra
              och inte bara klaga.
            </seg>
          </u>
          <u>
            <seg>
              Det är av denna anledning som vi har lämnat ett särskilt yttrande
              här, som handlar om ursprungsmärkning. Det handlar om att man
              behöver prioritera ett hållbart fiske, om att nya avtal, om de
              tecknas, ska följa försiktighetsprinciper och ekosystemsansatser.
              Vi står bakom utskottsutlåtandet med stor självklarhet, men i
              och med att det finns utrymme för diskussion och flera turer finns
              det fler och komplexa problem som bör belysas och tas hänsyn till.
            </seg>
          </u>
          <u>
            <seg>
              Vi hoppas också att grönboken leder oss fram till en grön fiskeripolitik.
              Kan vi inte klara av att vara ett internationellt föredöme i förvaltningen
              av havsmiljön och fisket, vem ska då vara det?
            </seg>
          </u>
          <note type="speaker">
            Anf. 92 LARS TYSKLIND (fp):
          </note>
          <u>
            <seg>
              Fru talman! Nu kanske jag kommer med en väldigt konstig sak.
              Jag vet inte ens om det är möjligt när det gäller sådana här utlåtanden.
              Men vi har faktiskt diskuterat den text som Jacob Johnson tog
              upp, som han vill ändra och förtydliga.
            </seg>
          </u>
          <u>
            <seg>
              På något vis har han rätt, för meningen blir inte riktigt som
              vi tycker. Jag vet inte om man kan gå in i ett sådant här utlåtande
              och om vi kan besluta om att ta bort en mening. Men vi vill få
              fört till protokollet att det finns en mening mitt på s. 9 som
              ska vara så här i stället: Prioritering nummer ett måste vara
              ett långsiktigt hållbart fiske.
            </seg>
          </u>
          <u>
            <seg>
              Där sätter vi punkt. Sedan kommer: Detta utan att riskera den
              biologiska mångfalden och systemets motståndskraft mot störningar.
            </seg>
          </u>
          <u>
            <seg>
              Det är det som är vårt budskap i det här utlåtandet.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Immunitet för stater och deras egendom
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 15.50 på förslag av tredje vice talmannen
            ajournera förhandlingarna till kl. 16.00 då votering skulle äga
            rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            Meddelande om inställd votering
          </note>
          <note>
            Tredje vice talmannen meddelade att voteringen onsdagen den 2
            december kl. 09.00 skulle utgå.
          </note>
          <note>
            Voteringen kl. 16.00 skulle äga rum enligt tidigare planering.
          </note>
          <note>
            14 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 11
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            15 § Försäkringskassans underlag för beslut om sjukpenning
          </note>
          <note>
            Föredrogs
          </note>
          <note type="speaker">
            Anf. 93 JASENKO OMANOVIC (s):
          </note>
          <u>
            <seg>
              Fru talman! Socialförsäkringen är en viktig komponent i de trygghetsförsäkringar
              som vi har i landet. Den finansieras genom att Sveriges löntagare
              varje månad avstår en del av sin lön för att skapa en trygghet
              vid sjukdom, en trygghet åt alla.
            </seg>
          </u>
          <u>
            <seg>
              Att man solidariskt ställer upp för varandra och för dem som
              behöver stödet mest är ett bevis på hur högt Sveriges löntagare
              värderar denna trygghetsförsäkring. Det är regeringen som har
              det yttersta ansvaret för att förvalta denna uppgift att skapa
              en trygghet med en försäkring som garanterar tryggheten.
            </seg>
          </u>
          <u>
            <seg>
              Vi ska nu diskutera det som Riksrevisionen påpekar. Det finns
              stora brister i handläggningen av sjukpenningen.
            </seg>
          </u>
          <u>
            <seg>
              Fru talman! Låt mig deklarera att vi socialdemokrater kommer
              att göra allt som står i vår makt för att garantera att en rättssäker
              prövning av rätten till sjukpenning vid sjukdom ska ske.
            </seg>
          </u>
          <u>
            <seg>
              Hur kunde det hända att Försäkringskassan fattar beslut med så
              stora brister i beslutsunderlaget? Jag kan försöka att göra en
              analys av det som jag själv tror är en förklaring till att vi
              har hamnat där vi befinner oss i dag.
            </seg>
          </u>
          <u>
            <seg>
              Om man tittar lite i backspegeln kan man se att förra mandatperioden
              fattade riksdagen beslut om att slå ihop 21 myndigheter till 1.
              I det beslutet har vi varit ganska eniga. Det fanns lite synpunkter
              på när tiden skulle vara mogen, men i stort sett har hela riksdagen
              varit överens om detta.
            </seg>
          </u>
          <u>
            <seg>
              Frågan är vad som har hänt efter detta. Försäkringskassan har
              sedan dess själv velat göra en intern omorganisation. Det gjorde
              man, till stor del på begäran av Försäkringskassans styrelse.
              Man har hållit oss informerade och lite grann underrättat oss
              i utskottet och regeringen utan att regeringen hade så mycket
              att säga till om som jag uppfattar det.
            </seg>
          </u>
          <u>
            <seg>
              Man gjorde alltså en omorganisation som har lett till att var
              femte anställd fick lämna Försäkringskassan. Nästan 70 procent
              av de anställda fick nya arbetsuppgifter. Då är frågan om det
              i det läget är klokt att lägga på Försäkringskassan nya ändringar,
              nya uppgifter som förändrar i försäkringen, till exempel rehabiliteringskedjan
              eller att begära ett läkarintyg från första dagen.
            </seg>
          </u>
          <u>
            <seg>
              Vi har tyckt att det inte var särskilt klokt. De flesta remissinstanserna
              har hållit med oss, men man har genomfört det ändå.
            </seg>
          </u>
          <u>
            <seg>
              Det som är glädjande i dag, fru talman, är att hela utskottet
              ställer sig bakom detta betänkande. Att regeringen i propositionen
              säger att den förutsätter att Försäkringskassan ska vidta åtgärder
              för att säkerställa att handläggarna fattar beslut utifrån korrekta
              underlag tycker utskottet i dag inte var tillräckligt bra. Det
              räcker inte. Utskottet vill att regeringen ska ta till sig det
              Riksrevisionen påpekar i sin framställan och säger att man bör
              göra för att förbättra situationen kring sjukpenningen.
            </seg>
          </u>
          <u>
            <seg>
              Konsekvenserna har jag redan nämnt, men frågan är vem som tar
              skada i en sådan situation, fru talman. Vem tar skada av att vår
              myndighet inte förmår fatta rättssäkra beslut? Det är i absolut
              första hand den försäkrade. Den försäkrade lider den största skadan
              av det här. I andra hand är det förstås personalen som får en
              omöjlig arbetsmiljö. Sist men inte minst handlar det om försäkringslegitimiteten
              som sätts på prov. Förtroende och tillit till försäkringen kan
              faktiskt minska.
            </seg>
          </u>
          <u>
            <seg>
              Som jag sade inledningsvis, fru talman: Det är löntagare som
              varje månad avstår löneutrymme för att skapa trygghet för alla.
              Vi kan aldrig kompromissa med det förtroendet. Det ska aldrig
              leda till att någon inte får beviljad försäkring eller den tryggheten
              på grund av att vi inte klarar av att samarbeta mellan läkare
              och Försäkringskassan eller att vi överbelastar myndigheten med
              arbetsuppgifter och inte ger de rätta förutsättningarna.
            </seg>
          </u>
          <u>
            <seg>
              Därför är jag glad att kunna säga att utskottet ställer sig bakom
              det som Riksrevisionen påpekar och säger till regeringen att nu
              är det dags att se över hur man utbetalar sjukpenningen.
            </seg>
          </u>
          <u>
            <seg>
              Därmed yrkar jag bifall till förslaget i betänkandet.
            </seg>
          </u>
          <note>
            I detta anförande instämde Matilda Ernkrans, Kurt Kvarnström,
            Björn Lind, Veronica Palm och Siw Wittgren-Ahl (alla s).
          </note>
          <note type="speaker">
            Anf. 94 HELENA RIVIÈRE (m):
          </note>
          <u>
            <seg>
              Fru talman! I den här debatten talar jag för hela alliansen.
            </seg>
          </u>
          <u>
            <seg>
              Riksrevisionen har granskat Försäkringskassan gång på gång. Den
              här granskningen heter Beslut om sjukpenning har Försäkringskassan
              tillräckliga underlag? Denna granskning ligger väl i linje med
              de tidigare där arbetslinjen också har varit det bärande temat.
              De tidigare granskningarna är Tas sjukskrivnas arbetsförmåga till
              vara? Försäkringskassans kontakt med arbetsgivare från 2007 och
              Omställningskrav i sjukförsäkringen att pröva sjukas förmåga i
              annat arbete från 2009.
            </seg>
          </u>
          <u>
            <seg>
              Riksrevisionen anser uppenbarligen att arbetslinjen i sjukförsäkringen
              är riksviktig.
            </seg>
          </u>
          <u>
            <seg>
              Riksrevisionens styrelse som står bakom framställningen till
              riksdagen är medveten om att sjukskrivningsprocessen har förbättrats
              när det gäller att återupprätta arbetslinjen. De brister som kom
              fram i Riksrevisionens senaste granskning är ändå värda en mässa
              eftersom de var allvarliga och inte får förekomma.
            </seg>
          </u>
          <note>
            Den nu aktuella granskningen handlar om 355 ärenden som hade
            pågått i mer än 90 dagar och där beslut fattades 2007. Rapporten
            gäller regelverket före den 1 juli 2008, alltså innan rehabiliteringskedjan
            hade trätt i kraft. Det som Jasenko Omanovic framförde var alltså
            svagheter från tiden före rehabiliteringskedjan.
          </note>
          <u>
            <seg>
              Nästan tre av fyra akter 73 procent hade brister, detta till
              och med när det gällde de viktigaste obligatoriska uppgifterna.
              Ska Försäkringskassans handläggare kunna göra en riktig bedömning
              måste de ha uppgifter om diagnos och funktionsförmåga, och de
              måste kunna relatera funktionsförmågan till arbetsuppgifterna.
              Arbetsuppgifterna måste beskrivas.
            </seg>
          </u>
          <u>
            <seg>
              Försäkringskassan beviljade sjukpenning i tre fall av fyra trots
              att det viktigaste inte fanns med i underlaget. Det Försäkringskassan
              fick in var den gamla typen av läkarintyg. Det de saknade var
              alltså det handläggarna nu begär, nämligen ett medicinskt underlag
              för bedömning av förmåga att arbeta vid sjukdom, förkortat MU.
            </seg>
          </u>
          <u>
            <seg>
              Att Försäkringskassan så ofta blundade och beviljade är inte
              godtagbart. Risken för den motsatta rättsosäkerheten, att människor
              felaktigt skulle ha fått avslag, var mindre eftersom de handlingarna
              var kompletta. Där fanns det som skulle finnas.
            </seg>
          </u>
          <u>
            <seg>
              Felet, om man ska tala i revisionstermer, har alltså begåtts
              av läkarna. Försäkringskassan har fått ägna tid åt att hämta in
              kompletteringar och får då kritik för långa handläggningstider.
              Riksrevisionen kan ju inte klandra en yrkeskår. De klandrar Försäkringskassan,
              eftersom Försäkringskassan är regeringens myndighet. Riksrevisionen
              sätter tryck på riksdagen som trycker på regeringen som trycker
              på Försäkringskassan som i sin tur ökar trycket på läkarna. Det
              är en katten-på-råttan-och-råttan-på-repet-kedja.
            </seg>
          </u>
          <u>
            <seg>
              Riksrevisionens granskning är alltså en tillbakablick. Försäkringskassan
              tog itu med problemet med otillräckliga beslutsunderlag redan
              i december förra året när handläggarna instruerades att skicka
              tillbaka bristfälliga underlag till läkarna för komplettering.
              Försäkringskassan har alltså på sätt och vis inlemmat det särskilda
              läkarutlåtandet i sitt vanliga beslutsunderlag. Det särskilda
              läkarutlåtandet är det som belyser sjukdomens konsekvenser för
              arbetsförmågan i relation till arbetsuppgifterna. Det är också
              de försäkringsmedicinska rådgivarnas nya roll. De gör den bedömning
              av arbetsförmågan som behandlande läkare ofta underlåter att göra.
            </seg>
          </u>
          <u>
            <seg>
              Utskottet har tittat på resultat och rättssäkerhet i Riksrevisionens
              granskning och konstaterar att Försäkringskassan brast i hanteringen
              2007. Men Försäkringskassan har det inte lätt. Är de noga med
              underlagen får de kritik för att hanteringen drar ut på tiden.
              Släpper de igenom bristfälliga underlag får de kritik för bristande
              rättssäkerhet. Med tanke på det korstryck de fortfarande lever
              under gör de verkligen ett storartat jobb.
            </seg>
          </u>
          <u>
            <seg>
              Slutsatsen, fru talman, är att beslutsunderlagen ska vara korrekta.
              Inget beslut om sjukpenning bör fattas av Försäkringskassan med
              mindre än att de viktigaste uppgifterna finns med, nämligen diagnos,
              beskrivning av hur arbetsförmågan är nedsatt i förhållande till
              de arbetsuppgifter den försäkrade har och patientens egen skattning
              av sin arbetsförmåga. Ett korrekt beslutsunderlag är viktigt för
              legitimiteten i sjukförsäkringen och för välfärdens fortbestånd
              på sikt.
            </seg>
          </u>
          <u>
            <seg>
              Så är det också numera. Försäkringskassan skickar tillbaka underlag
              för komplettering, och läkarna har börjat förstå och lära sig
              vad Försäkringskassan är ute efter.
            </seg>
          </u>
          <u>
            <seg>
              Fru talman! Jag tillstyrker alltså förslaget i framställningen.
            </seg>
          </u>
          <note>
            I detta anförande instämde Gunnar Axén och Mikael Cederbratt
            (båda m).
          </note>
          <note type="speaker">
            Anf. 95 JASENKO OMANOVIC (s) replik:
          </note>
          <u>
            <seg>
              Fru talman! Helena Rivière säger att allt som var dåligt tidigare
              var Socialdemokraternas fel och att allt som är bra är det som
              alliansen ansvarar för. Så svart eller vitt är faktiskt inte världen
              utanför den här kammaren. Det finns en verklighetsvärld där borta,
              och den säger att till exempel antalet omprövningar ökar just
              i år. Det ger oss indikationer på att rättssäkerheten inte är
              riktigt på topp.
            </seg>
          </u>
          <u>
            <seg>
              När vi äntligen, för första gången på de här tre åren, har hittat
              en punkt där vi faktiskt kan vara överens hoppas jag att ni på
              den andra sidan också anser att vi måste kämpa för att försvara
              legitimiteten i försäkringen och för att faktiskt få tillbaka
              förtroendet för den. Då kan vi inte ägna oss åt pajkastning här
              och säga att det vi gör är bra, men de där kan inte någonting.
              Vi vet ju att verkligheten inte ser ut så, Helena Rivière.
            </seg>
          </u>
          <u>
            <seg>
              Jag hoppas att vi kan enas om att de här förändringarna behövs
              för att vi inte ska hamna i samma situation som i år med ett ökat
              antal omprövningar.
            </seg>
          </u>
          <u>
            <seg>
              Jag kan tillstyrka att utredningar alltid är bra att ha.
            </seg>
          </u>
          <note type="speaker">
            Anf. 96 HELENA RIVIÈRE (m) replik:
          </note>
          <u>
            <seg>
              Fru talman! Förändringarna behövdes verkligen, men jag tror inte
              att jag någonsin har sagt någonting om att allt var dåligt tidigare
              och att allt är bra nu. Jag säger bara att granskningen baserar
              sig på 355 akter där beslut fattades 2007. Det är fakta i målet.
            </seg>
          </u>
          <u>
            <seg>
              Jasenko Omanovic säger att omprövningarna ökar i år. Vi hörde
              ju när Adriana Leander var i utskottet att många ärenden om tillfällig
              föräldrapenning registreras som omprövningsärenden, lite felaktigt,
              menade hon. När föräldrar inte skickar in något intyg bidar Försäkringskassan
              i det ärendet. När ingenting händer stryker Försäkringskassan
              ärendet. Då reagerar föräldrarna och kommer in med ett intyg.
              Men då registreras det som ett omprövningsärende. Det är ett stort
              antal sådana omprövningsärenden.
            </seg>
          </u>
          <u>
            <seg>
              Jag är absolut överens med Jasenko Omanovic om att förändringar
              i sjukpenningsproceduren behövdes, och det har vi fått.
            </seg>
          </u>
          <note type="speaker">
            Anf. 97 JASENKO OMANOVIC (s) replik:
          </note>
          <u>
            <seg>
              Fru talman! Jag har förstås sagt förändringar, men jag har pratat
              om de förändringar som handlar om hur man hanterar underlagen
              för att fatta beslut om sjukpenningen och ingenting annat, om
              det har uppstått något missförstånd här.
            </seg>
          </u>
          <u>
            <seg>
              Det är intressant att notera att ingen av oss tycker om att prata
              om det som är svårt och som tynger oss. När jag pratar om antalet
              omprövningar menar jag att de faktiskt också omfattar en del av
              det som gäller föräldraförsäkringen. Tyvärr, Helena Rivière, är
              det inte bara detta utan det är många fler omprövningar även på
              andra områden inom våra socialförsäkringar. Det handlar inte bara
              om föräldraförsäkringen.
            </seg>
          </u>
          <u>
            <seg>
              Återigen vill jag säga att vi måste värna om legitimiteten i
              försäkringen. Vi måste värna den här försäkringen som bygger på
              att varje löntagare avstår av sitt löneutrymme. Därför är det
              viktigt att vi har hög legitimitet för denna försäkring och inte
              det som händer just i dagarna, att man polisanmäler Försäkringskassan
              för de beslut som Försäkringskassan fattar. Det är ju långt ifrån
              en rättssäker hantering av våra försäkringar.
            </seg>
          </u>
          <u>
            <seg>
              Jag hoppas att vi framöver har en rättssäker försäkring för dem
              som behöver den och slipper ta den debatten utan kan ta den ideologiska
              debatten i stället, hur vi ska utforma den.
            </seg>
          </u>
          <note type="speaker">
            Anf. 98 HELENA RIVIÈRE (m) replik:
          </note>
          <u>
            <seg>
              Fru talman! Det är intressant att Jasenko Omanovic säger att
              socialförsäkringen är en del av lönen. Det tolkar jag som att
              det är parterna som har förfoganderätten över socialförsäkringarna.
              Men det stämmer ju inte, för socialförsäkringar betalas enligt
              lag med socialavgifter. Det styrs av lag, lagen om socialavgifter.
              Det är riksdagen som beslutar om socialavgifterna.
            </seg>
          </u>
          <u>
            <seg>
              Avtalsförsäkringarna äger löntagarna. Det håller jag med om.
            </seg>
          </u>
          <u>
            <seg>
              I övrigt vill jag bara säga att jag är den första att försvara
              sjukförsäkringens legitimitet.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 25 november
          </note>
          <note>
            Anne-Marie Pålsson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 1 december.
          </note>
          <note>
            18 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 26 november
          </note>
          <note>
            Lennart Axelsson
          </note>
          <note>
            Hans Backman
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Sinikka Bohlin
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 1 december.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 25 november
          </note>
          <note>
            Birgitta Eriksson
          </note>
          <note>
            Christer Engelhardt
          </note>
          <u>
            <seg>
              Jasenko Omanovic
            </seg>
          </u>
          <note>
            Svaren redovisas i bilaga som fogats till riksdagens snabbprotokoll
            tisdagen den 1 december.
          </note>
          <note>
            20 § Kammaren åtskildes kl. 16.30.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
