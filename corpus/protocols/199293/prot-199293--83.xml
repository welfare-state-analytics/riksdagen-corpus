<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--83</head>
          <docDate when="1993-03-25 00:00:00">1993-03-25 00:00:00</docDate>
        </div>
      </front>
      <body>
        <div>
          <note>
            Meddelande om ändring i kammarens sammanträdesplan
          </note>
          <note type="speaker">
            Anf. 1 TALMANNEN:
          </note>
          <note>
            Jag får meddela att det inte blir några interpellationssvar i
            morgon, fredagen den 26 mars.
          </note>
          <note>
            Kammaren sammanträder i stället för bordläggningsplenum kl. 13.00.
          </note>
          <note>
            1 § Justering av protokoll
          </note>
          <note>
            Justerades protokollet för den 19 mars.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1992/93:187 till finansutskottet
          </note>
          <note>
            1992/93:249 till EES-utskottet
          </note>
          <note>
            Beträffande proposition 1992/93:249
          </note>
          <note>
            Godkännande av avtal mellan Sverige och
          </note>
          <note>
            Europeiska ekonomiska gemenskapen om provisorisk tillämpning
            av bilateral jordbruksöverenskommelse hade regeringen föreslagit
            att riksdagen skulle besluta att motionstiden förkortades till
            tre dagar.
          </note>
          <note>
            Kammaren beslöt att förkorta motionstiden för denna proposition
            till att utgå måndagen den 29
          </note>
          <note>
            mars.
          </note>
          <note>
            Motionerna
          </note>
          <note>
            1992/93:So33--So43 till socialutskottet
          </note>
          <note>
            1992/93:Bo43--Bo48 till bostadsutskottet
          </note>
          <note>
            1992/93:T32--T84 till trafikutskottet
          </note>
          <note>
            1992/93:Ub155 och Ub156 till utbildningsutskottet
          </note>
          <note>
            1992/93:U16 och U17 till utrikesutskottet
          </note>
          <note>
            Meddelande om samlad votering
          </note>
          <note>
            Talmannen meddelade att socialutskottets betänkanden SoU14, SoU16
            och SoU17 skulle avgöras i ett sammanhang efter avslutad debatt.
          </note>
          <note>
            3 § Tilläggsbudget I till statsbudgeten för budgetåret 1992/93
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1992/93:SoU14 Tilläggsbudget I till statsbudgeten för budgetåret
            1992/93 (prop. 1992/93:105).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 5 §.)
          </note>
          <note>
            4 § Äldreomsorg -- inriktning och anslag
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1992/93:SoU16 Äldreomsorg -- inriktning och anslag (prop. 1992/93:100
            delvis).
          </note>
          <note type="speaker">
            Anf. 2 JAN ANDERSSON (s):
          </note>
          <note>
            Fru talman! En av 90-talets viktigaste politiska frågor och en
            av de frågor som berör människor allra mest är på vilket sätt
            vården och omsorgen om de äldre fungerar. Att det är så är ganska
            naturligt.
          </note>
          <note>
            Alla har vi någon släkting eller någon vän eller bekant som på
            något sätt är berörd av hur äldreomsorgen fungerar.
          </note>
          <note>
            I Sverige har vi haft och har fortfarande en i stort sett väl
            fungerande äldreomsorg. I många kommuner och landsting är omsorgen
            och vården om de äldre en prioriterad verksamhet. Men det finns
            i dag flera oroande tendenser. Jag skall senare återkomma till
            dessa.
          </note>
          <note>
            Under 80-talet utreddes äldreomsorgen noggrant.
          </note>
          <note>
            Anledningen var bl. a. att den utveckling som vi har och har
            haft mot ett ökat antal äldre äldre har medfört att inte bara
            nya resurser måst tillföras äldreomsorgen utan också att organisationen
            måste förändras. På grund av det dubbla huvudmannaskapet föll
            många äldre mellan stolarna och fick inte den vård och omsorg
            de behövde. En annan anledning till förändringar var viljan att
            decentralisera ansvaret så att det kom närmare de människor som
            berörs, dvs. de äldre.
          </note>
          <note>
            Resultatet blev Ädel. Kommunerna fick ett samlat ansvar för de
            särskilda boendeformerna och för vården och omsorgen om de äldre,
            dock inte för hemsjukvården såvida man inte överenskom om detta
            med landstinget. Dessutom infördes ett betalningsansvar för kommunerna
            för patienter i såväl den somatiska långtidsvården som inom akutsjukvården.
          </note>
          <note>
            Socialstyrelsen har till uppgift att utvärdera effekterna av
            Ädelreformen. Hur samhällets kostnader utvecklas. Hur kommunens
            ansvar för medicinska insatser utformas. Hur integrationen mellan
            social hemtjänst och hemsjukvård utformas.
          </note>
          <note>
            Och hur hjälpmedelsverksamheten utvecklas.
          </note>
          <note>
            Dessutom tittar en speciell kommitté på betalningsansvaret.
          </note>
          <note>
            Socialstyrelsen skall varje år i september lämna en utvärderingsrapport,
            och så skedde i september
          </note>
          <note>
            1992. Att dra några långtgående slutsatser utifrån denna tidiga
            rapport är naturligtvis inte möjligt.
          </note>
          <note>
            Socialstyrelsen anser dock att även om det funnits områden där
            det finns skäl att närmare följa utvecklingen, t. ex. när det
            gäller rehabiliteringen, kvaliteten på kommunernas hälso- och
            sjukvårdsinsatser och utbildningen av personalen, är ändå allmänintrycket
            att genomförandet hittills med tanke på reformens omfattning gått
            relativt smärtfritt, och erfarenheterna är förhållandevis positiva.
          </note>
          <note>
            Gun-Britt Mårtensson, socialdemokratisk kommunpolitiker, gav
            vid socialutskottets hearing en bild av förändringen som jag tycker
            speglar verkligheten. Hon sade: ''Ädel är som att vara havande
            med en elefant. Det var ett fruktansvärt långt havandeskap med
            många utredningar. Sedan var det en rätt så snabb och rätt smärtfri
            förlossning. Så här långt kan man väl säga att ungen är någorlunda
            välskapt. Men man skall komma ihåg att den faktiskt bara är tio
            månader gammal.'' Det var vid det tillfället vi hade hearingen
            -- min kommentar. ''Det finns massor av saker som vi måste göra
            för att den skall bli en vuxen elefant också.''
          </note>
          <note>
            Ädelreformen är en viktig förutsättning för att vi skall kunna
            få en bra äldreomsorg. Frågan är om det är en tillräcklig förutsättning.
            Med tanke på vad som händer runt om i vårt land för närvarande
            verkar det inte så. Visserligen förefaller det som om äldreomsorgen
            skonats längre än barnomsorgen när det gäller nedskärningar i
            kommuner och landsting, men nu detta budgetår kommer också nedskärningarna
            och avgiftshöjningarna inom äldreomsorgen.
          </note>
          <note>
            Före jul behandlade vi frågan om ett statligt reglerat högkostnadsskydd
            inom äldreomsorgen.
          </note>
          <note>
            Vi socialdemokrater ville att regeringen skulle återkomma med
            ett sådant förslag med tanke på den utveckling som pågår när det
            gäller avgifterna i kommunerna. Den borgerliga riksdagsmajoriteten
            sade nej till vårt förslag.
          </note>
          <note>
            För fjorton dagar sedan deltog jag i en debatt på handikappmässan
            i Göteborg. Där påstod den politiskt sakkunnige inom socialdepartementet
          </note>
          <note>
            Inger Claesson-Wästberg att departementet jobbar med ett förslag
            till högkostnadsskydd. Om så är fallet, varför biföll ni inte
            vårt förslag här i kammaren? Frågan ställer jag till de borgerliga
            företrädarna i denna debatt. Berodde er avvisande hållning på
            att förslaget kom från oss socialdemokrater, eller är det så att
            signalerna från departementet saknar substans och bara är ett
            försök att lugna opinionen?
          </note>
          <note>
            Äldreomsorgen bedrivs ute i våra kommuner. För att få en bild
            av läget måste man bege sig ut och studera verkligheten i kommunerna.
            Bilden är säkert mångfacetterad, eftersom den ena kommunen inte
            är den andra lik. Jag tror emellertid att det finns vissa utvecklingstendenser
            som är gemensamma.
          </note>
          <note>
            Min egen hemkommun Helsingborg är speciellt intressant av flera
            skäl. Den styrs liksom riket av den s.k. fyrklövern, och man har
            i Helsingborg bestämt sig för att genomföra ett systemskifte inom
            offentlig verksamhet. Precis som regeringen talar man gärna om
            en valfrihetsrevolution.
          </note>
          <note>
            Frågan är bara: Valfrihet för vem? För när privatiseringar genomförs
            i rask takt har man aldrig frågat dem som berörs, nämligen de
            äldre, utan valfriheten är förebehållen dem som producerar verksamheten,
            dvs. privata företag. Var det den valfriheten ni avsåg, kära borgerliga
            kolleger, i den senaste valrörelsen?
          </note>
          <note>
            Nya begrepp har vuxit fram. I dag är det marknaden som råder,
            och de äldre är kunder som på vilken varumarknad som helst. Folkpartiets
            gruppledare i Helsingborg jämförde barnomsorgen -- jämförelsen
            torde gälla även äldreomsorgen -- med att sälja tvättmedel. Är
            det så, Ulla Orring, ni folkpartister ser på de äldres behov av
            äldreomsorg, som att ge sig ut på en tvättmedelsmarknad med den
            av er lanserade servicechecken?
          </note>
          <note>
            Eller är det som moderaternas chefsideolog Hans
          </note>
          <note>
            Zetterberg uttryckte det på en konferens: ''Den lilla världen
            är vänkretsen, familjen -- där ställer man upp för varandra. I
            den stora världen med sina marknader och sin byråkrati är man
            mer anonym.
          </note>
          <note>
            Där visar man inte känslor på samma sätt.
          </note>
          <note>
            Marknaden kan ses som en serie handslag och överenskommelser.
            Byråkratin har sina regler som bygger på hierarki och ordning.
            Vi borde få handla välfärd på marknaden på samma sätt som man
            i dag delar ut checker på färdtjänst. Det är de äldre själva som
            skall vara entreprenörer på den marknaden.''
          </note>
          <note>
            Är det så verkligheten ter sig, My Persson, att det bara är inom
            familjen man ställer upp för varandra?
          </note>
          <note>
            Är det den bild du fått när du mött folk som arbetar inom vården
            och inom hemtjänsten, att det egentligen bara rör sig om en marknad
            där känslorna och omtanken inte finns? Och tror My
          </note>
          <note>
            Persson likt sin partiideolog att vad de äldre helst vill är
            att bli entreprenörer på någon sorts äldreomsorgsmarknad?
          </note>
          <note>
            Jag tror inte det. Jag tror som Gun-Britt
          </note>
          <note>
            Mårtensson gör. Hon sade på vår hearing: ''Jag tror att det är
            så, att man behöver få en större valfrihet i äldreomsorgen i den
            del där de gamla faktiskt behöver få vara med och bestämma, t.ex.
            om man vill ha städat en dag eller om man hellre vill ha en sockerkaka
            eller få blommorna omplanterade. Nu har valfriheten resulterat
            i att man skall få en check i handen. Kan ni se framför er den
            85-åriga, en aning senildementa, damen som med lust och glädje
            skall gå ut och välja entreprenör? För mig är det inte framtidens
            äldreomsorg. Jag håller faktiskt ett par spänn på sockerkakan
            i det fallet.''
          </note>
          <note>
            Politiska beslut handlar om prioriteringar. I
          </note>
          <note>
            Helsingborg har Fyrklövern prioriterat låga eltaxor framför utvecklingen
            av äldreomsorgen och primärvården. Man vill spara 57 miljoner
            och minska personalstyrkan med ca 300 personer, trots att utvecklingen
            visar att vi får allt fler äldre över 80
          </note>
          <note>
            år. De avvecklingspengar som behövs under detta år för att genomföra
            förändringen uppgår till 76
          </note>
          <note>
            miljoner. Tala om Ebberöds bank!
          </note>
          <note>
            Kommuninvånarna får punga ut med 76 miljoner för att spara 57.
          </note>
          <note>
            De ansvariga påstår att anledningen till förändringen är att
            övertagandet av primärvården betytt samordningsvinster. Men de
            frågor jag ställer mig är: Varför då inte öka kvaliteten inom
            vården och omsorgen? Varför inte återinföra den terapiverksamhet
            som inte längre finns? I dag sitter de äldre på ålderdomshem,
            totalt sysslolösa, därför att personalen inte har tid att aktivera
            dem. Varför inte återinföra de senildemensavdelningar som fanns
            på ålderdomshemmen och som innebar en högre personaltäthet för
            dem som hade speciella behov av aktivering? Är det inte så att
            personalen behövs allteftersom antalet äldre över 80 år ökar?
          </note>
          <note>
            Jag är medveten om att Helsingborg inte är Sverige, men jag vet
            att en liknande utveckling pågår också på andra håll. Dessutom
            kritiserar jag inte allt som sker i Helsingborg. Utvecklingen
            mot att föra verksamheten närmare de äldre bejakar jag.
          </note>
          <note>
            Politik handlar om prioriteringar, och de borgerliga politikerna
            i systemskiftets Helsingborg prioriterar inte äldreomsorgen. Allmänhetens
            dom är synnerligen hård.
          </note>
          <note>
            Under de senaste månaderna har det i lokalpressen pågått vad
            som milt uttryckt kan liknas vid en opinionsstorm. Insändarna
            är så många att jag slutat räkna dem. Jag tror att det rör sig
            om ett hundratal. Under alla de år -- de är ganska många --
          </note>
          <note>
            som jag har följt äldreomsorgsdebatten på hemmaplan har jag aldrig
            upplevt något liknande.
          </note>
          <note>
            Äldreomsorgen var en uppmärksammad fråga i valrörelsen. Kds,
            med affischnamnet Jerzy
          </note>
          <note>
            Einhorn, förespråkade förbättringar för de äldre.
          </note>
          <note>
            Nu ter sig verkligheten annorlunda. Det blev inte bättre -- det
            blev sämre. Allt går inte att skylla på den ekonomiska krisen.
            Det handlar också om prioriteringar.
          </note>
          <note>
            Jag vill ställa några frågor till kds talesman i denna debatt,
            Pontus Wiklund: Varför är det så att ni kds:are, tvärtemot vad
            ni sade, faktiskt inte prioriterar vården av och omsorgen om de
            äldre?
          </note>
          <note>
            Vilket ansvar tar ni rent faktiskt för de försämringar som sker?
            För visst har ni väl ett ansvar?
          </note>
          <note>
            Tror ni moderater och folkpartister som talade och fortfarande
            talar om en valfrihetsrevolution på vad ni själva säger? Anser
            ni på fullt allvar att de år som gått sedan ni tog över makten
            har inneburit en större valfrihet för de äldre?
          </note>
          <note>
            Vi socialdemokrater prioriterar vården av och omsorgen om de
            äldre. Det pågår en utvärdering av
          </note>
          <note>
            ÄDEL-reformen, men det räcker inte. Det görs nedskärningar och
            avgiftshöjningar som ligger helt vid sidan av ÄDEL-reformen. Därför
            bör regeringen snarast göra en analys av den totala utvecklingen
            inom äldreomsorgen i landet, och redovisa denna och eventuellt
            behov av ytterligare insatser för riksdagen.
          </note>
          <note>
            Jag yrkar bifall till den socialdemokratiska reservationen.
          </note>
          <note type="speaker">
            Anf. 3 MY PERSSON (m):
          </note>
          <note>
            Fru talman! Jag vill ge en bild ur den s.k.
          </note>
          <note>
            verkligheten.
          </note>
          <note>
            Hon är liten, hon är böjd, och hon står och tittar ut genom den
            saltbelagda fönsterrutan som nästan ständigt gör sikten över samhället,
            kyrkan och havet diffus. Hon funderar högt. Hon tänker:
          </note>
          <note>
            ''Det är skönt att bli gammal, det är det visst. Så som jag har
            levt opp ett...Men det är så mycket jag skulle vilja göra... Men
            jag får ta dan som den kommer. Jag kommer ju opp varje dag och
            alltid uträttar jag något...Så jag är nöjd med det som det är...Så
            länge en kan klara sig själv...Och min högsta önskan är att få
            dö hemma. Fast det har en ju inga garantier för...Man blir ju
            äldre och får sämre krafter och så...men jag är glad att jag är
            hemma ännu...Och sen bli det väl alltid någon råd...''
          </note>
          <note>
            Så plockar hennes tunna händer litet grand med bordduken, och
            hon tittar genom fönsterrutan långt ut över havet.
          </note>
          <note>
            Det är bl.a. den här kvinnan jag skall tala om här i dag.
          </note>
          <note>
            Fru talman! I dag skall riksdagen ta ställning till socialutskottets
            betänkande 1992/93:SoU16 som rör äldreomsorg och som därmed också
            rör den gamla bohusländska kvinna jag just citerade.
          </note>
          <note>
            Låt mig först påpeka att utskottet har valt att vid behandlingen
            av budgetpropositionens bilaga 6, som rör de sociala frågorna,
            i ett separat betänkande ta upp äldrefrågorna. Detta tycker jag
            skall ses som ett tecken på den stora vikt som utskottet lägger
            vid just äldreomsorgen i dess olika former. Detta välkomnar jag.
          </note>
          <note>
            I själva betänkandet tas förutom äldreomsorgens övergripande
            målsättning också upp frågor som rör vård- och rehabiliteringsinsatser
            för äldre, boendealternativ inom äldrevården, de äldre invandrarnas
            situation liksom vikten av företrädare för de äldres intressen.
            Dessa ämnen behandlas utifrån inkomna motioner.
          </note>
          <note>
            Dessutom innehåller betänkandet, vilket sades här tidigare, ett
            referat av den offentliga utfrågning om framtidens äldrevård som
            utskottet anordnade den
          </note>
          <note>
            20 oktober i fjol.
          </note>
          <note>
            Ett av denna utfrågnings syften var att utskottet skulle få del
            av de erfarenheter av ÄDEL-reformen som hittills gjorts. Ett annat
            syfte var att få kunskap om var forskningen inom olika verksamheter
            inom äldrevården står.
          </note>
          <note>
            Utvärderingen av ÄDEL-reformens genomförande var i stort sett
            positiv, även om man bara hade tio månaders erfarenhet att dra
            slutsatser av. Socialstyrelsen kommer på regeringens uppdrag att
            under en femårsperiod fortsatt granska verksamheten.
          </note>
          <note>
            I de erfarenheter och forskningsrön som presenterades av dem
            som är verksamma i äldrevården i dag kunde man notera många positiva
            tendenser. Detta är kunskap som inte bara ansvariga tjänstemän
            bör använda och väga in i långsiktig planering, utan som i lika
            hög grad är användbar för de politiker som ytterst skall fatta
            beslut.
          </note>
          <note>
            Dagens betänkande handlar om dagens äldreomsorg. Det har i utskottet
            rått en stor samstämmighet om propositionens övergripande målsättning,
            dvs. att alla människor på äldre dagar skall kunna känna trygghet
            och veta att de får den omsorg de behöver, och att de skall ha
            självbestämmande och få behålla sin integritet och valfrihet även
            när behoven blir större.
          </note>
          <note>
            Som nämnts har man i Socialdemokraterna i en reservation uttalat
            farhågor för att de signaler som ges om besparingar på olika områden
            inom kommuner och landsting skulle kunna drabba äldreomsorgen
            oförtjänt hårt. Man anser därför att regeringen skall göra en
            analys av den totala utvecklingen inom äldreomsorgen i landet,
            och redovisa den för riksdagen.
          </note>
          <note>
            Jag har stor sympati för de farhågor som man hyser i Socialdemokraterna
            i så måtto att de visar på ett stort engagemang och en stor oro
            för de äldres situation i dag. Denna oro delar de för övrigt med
            majoriteten i utskottet.
          </note>
          <note>
            I utskottet anser man dock att den noggranna uppföljning av äldreomsorgens
            utveckling under den närmaste femårsperioden som Socialstyrelsen
            är satt att göra kommer att fylla samma funktion som det Socialdemokraternas
            förslag syftar till.
          </note>
          <note>
            Det finns ändå anledning att vara oroad för att den solidaritet
            människor emellan som alltid sätts på prov i ekonomiskt svåra
            tider nu verkligen kommer att sättas på prov. Erfarenheten säger
            oss att de personer och de grupper som har många och stridbara
            företrädare tyvärr också ofta är de som premieras. De mycket gamla
            och mycket sjuka --
          </note>
          <note>
            ofta demenssjuka -- utgör en stor grupp som har svårt att få
            uppmärksamhet.
          </note>
          <note>
            Många av dem kan bokstavligt talat inte göra sin stämma hörd.
            Dessa våra gamla har inte heller någon stor stridbar armé som
            för deras talan. I ljuset av detta anser jag fortfarande att behovet
            av en statlig och med vidsträckta befogenheter utrustad äldreombudsman
            är vida viktigare än alla andra tilltänkta nya ombudsmän.
          </note>
          <note>
            Fru talman! Förutom vad som sägs i betänkandet om mål och inriktning
            för dagens äldreomsorg tror jag att det är viktigt att vi i denna
            kammare också försöker att blicka längre fram i tiden och dra
            upp riktlinjer -- kalla det gärna visioner -- för hur en god omsorg
            om de äldre då skall se ut.
          </note>
          <note>
            I vårt land i dag är drygt 18 % av befolkningen 65
          </note>
          <note>
            år och däröver, och liksom i de flesta länder ökar antalet äldre
            raskt. Generellt sett är dessa våra i dag äldre vitalare än gårdagens
            -- och sannolikt kommer morgondagens äldre att vara än vitalare,
            men samtidigt också att ha nya, delvis annorlunda förväntningar
            och behov. Inte minst kommer de att ha krav på ett helt annat
            sätt än tidigare generationer gamla. Dessutom kommer morgondagens
            äldre inte att ha samma lojala anhöriga att lita till som tidigare
            generationer.
          </note>
          <note>
            Därmed följer också att kraven på samhällets insatser blir större.
          </note>
          <note>
            För dessa kommande -- med tanke på sin ålder
          </note>
          <note>
            ''lagom friska'', vitala och medvetna -- gamla måste vi i dag
            börja forma den äldreomsorg som de har rätt till och också kraftfullt
            kommer att kräva. Hur gör vi det?
          </note>
          <note>
            För all god planering fordras kunskap. I dag har vi stor kunskap
            om vad såväl det friska som det sjuka åldrandet innebär. En bred
            tvärvetenskaplig undersökning som påbörjades 1971 vid Vasa sjukhus
            i Göteborg och som fortfarande pågår ger oss ständigt nya rön
            om såväl de medicinska som de sociala faktorer som påverkar en
            människas åldrande. Den breda kunskap som den s.k. H70-
          </note>
          <note>
            undersökningen erbjuder borde vara en självklar bas för planeringen
            av såväl dagens som morgondagens äldrevård. Hade sådan kunskap
            tagits bättre till vara tidigare, hade vi exempelvis inte behövt
            förfalla till den planering utifrån trender som stundtals präglat
            äldreomsorgen.
          </note>
          <note>
            Alla minns vi 80-talets trend, då samtliga ålderdomshem skulle
            avvecklas. Så skedde, och samtidigt -- jag har sagt det förr i
            den här kammaren -- tog vi bokstavligt talat livet av ett antal
            gamla människor. I dag heter trenden gruppboende, och den tillåts
            breda ut sig på andra lika nödvändiga boendeformers bekostnad
            --
          </note>
          <note>
            exempelvis sjukhemmens. Vi måste ta lärdom av våra misstag och
            av de samlade forskningsresultat som faktiskt står till buds.
          </note>
          <note>
            Ett annat område där vi i dag har en stor samlad kunskap är demensområdet.
            Cirka 5 % av dagens
          </note>
          <note>
            65-åringar och äldre lider av någon av demenssjukdomarna, av
            vilka den vanligast förekommande som bekant är Alzheimers sjukdom.
            I en framtid med allt fler i höga åldrar kommer sjukdomen att
            bli än mer vanlig. Forskare förutsåg tidigt detta och pekade också
            på denna utveckling, men då var det inte många ansvariga som tog
            med denna framtidsvy i sin planering. Nu börjar -- äntligen skulle
            jag vilja säga -- intresset för och kunskapen om att dessa än
            så länge obotliga sjukdomar är en realitet växa sig stark, och
            därför har man nu börjat att intensivt planera för att ge de utsatta
            en god omvårdnad. Ett exempel på detta är satsningen på gruppbostäder
            -- om dessa är rätt utformade för just demenssjuka.
          </note>
          <note>
            Men detta räcker inte. Det man i dag måste lägga stora resurser
            på är att ge varje misstänkt demensfall möjlighet till utredning
            och diagnos.
          </note>
          <note>
            Detta för att i bästa fall kanske kunna utesluta en demenssjukdom
            -- om inte för att kunna ge den sjuke så lämplig och därmed god
            omvårdnad som möjligt, men inte minst för att de anhöriga inte
            skall behöva leva med ett ständigt dåligt samvete för att de inte
            visste. Alltför ofta har jag fått höra: Hade jag bara vetat, så
            hade jag gjort annorlunda, men jag kunde ju inte ana... Ingen
            anhörig skall behöva säga så i 90-talets Sverige.
          </note>
          <note>
            Jag vågar påstå att vi i vårt land har en i många stycken världsledande
            forskning på demensområdet. Den måste på alla sätt uppmuntras.
            Vidare måste dessa sjukdomar lyftas fram, för det som förs fram
            i ljuset blir trots sin ohygglighet mindre skrämmande, och en
            svår verklighet blir lättare att bära för den sjuke och den anhörige,
            om man vet att man delar den med någon. Det är glädjande att här
            i dag kunna tala om, och jag gör det med en viss stolthet, att
          </note>
          <note>
            Apoteksbolaget har utnämnt 1994 till sitt demensår.
          </note>
          <note>
            Om kunskap är en av de hörnstenar som vi måste bygga dagens och
            morgondagens goda äldreomsorg på, så är attityderna till våra
            gamla ytterligare en viktig komponent. Att skapa status kring
            åldrandet är en stor och fin uppgift, och det är en förutsättning
            för att samhället skall kunna tillförsäkra varje gammal människa
            en värdig tillvaro.
          </note>
          <note>
            Någon har sagt att man kan avläsa ett samhälles kvalitet på det
            sätt som det behandlar sina gamla.
          </note>
          <note>
            Enligt den normen är, vill jag påstå, vårt land exempel på ett
            mindre gott samhälle. Vi måste lära oss att se den äldre människan
            som den unika varelse och den resurs hon faktiskt är. För hennes
            skull har vi inte råd att låta bli att göra det, och inte heller
            ur krass samhällsekonomisk synpunkt. Detta är inget som vi kan
            lagstifta om. Men jag tror att vi som politiker, i vårt sätt att
            tala om äldre och det som berör deras tillvaro, att planera för
            äldre utifrån deras önskemål och att plädera för de äldre som
            inte orkar föra sin egen talan, kan bidra till det goda innehållet
            i såväl den medicinska som den sociala omsorg som är alla äldres
            rättighet i ett civiliserat samhälle.
          </note>
          <note>
            Slutligen, fru talman, vill jag yrka bifall till utskottsmajoritetens
            hemställan i socialutskottets betänkande SoU16 och därmed avslag
            på den socialdemokratiska reservationen.
          </note>
          <note>
            Låt mig så få påminna, ärade ledamöter, om den sanning som vi
            alla bör betänka när vi talar med, talar om och planerar för de
            äldre i vårt samhälle i dag och i morgon, nämligen att ''gamla
            är unga, som bara har blivit litet äldre''.
          </note>
          <note type="speaker">
            Anf. 4 JAN ANDERSSON (s) replik:
          </note>
          <note>
            Fru talman! Tydligen känner My Persson som vi socialdemokrater
            oro inför den utveckling som äger rum inom vissa kommuner och
            landsting och inför de nedskärningar och avgiftshöjningar som
            görs.
          </note>
          <note>
            Ändå väljer man att inte följa vår linje. Man hänvisar i stället
            till att det pågår en utvärdering.
          </note>
          <note>
            Men visst är det så, My Persson, att denna utvärdering är avgränsad
            specifikt till ÄDEL-
          </note>
          <note>
            reformen. Det som händer nu ute i kommuner och landsting har,
            såvitt jag kan förstå, inte ett dugg med ÄDEL-reformen att göra
            utan har mer med nedskärningarna i statens bidrag till kommuner
            och landsting att göra.
          </note>
          <note>
            Min första fråga är: Varför då inte låta göra en analys på detta
            område?
          </note>
          <note>
            Ni talade i valrörelsen om valfrihet, och min andra fråga är:
            Är det My Perssons uppfattning att valfriheten efter det borgerliga
            makttillträdet generellt sett har ökat för de äldre? Det borde
            vara en väsentlig fråga, eftersom ert parti talade så mycket om
            detta.
          </note>
          <note>
            Jag citerade tidigare den som brukar betecknas som moderaternas
            chefsideolog, Hans Zetterberg, när denne talade om den stora och
            den lilla världen just med tanke på äldreomsorgen. Min tredje
            fråga är:
          </note>
          <note>
            Är det My Perssons uppfattning, likaväl som Hans
          </note>
          <note>
            Zetterbergs, att det saknas omtanke och känslor i det som ni
            kallar den stora världen, dvs. inom äldreomsorgen och inom vården?
            Är det My
          </note>
          <note>
            Perssons uppfattning, eller har My Persson någon annan uppfattning?
          </note>
          <note type="speaker">
            Anf. 5 MY PERSSON (m) replik:
          </note>
          <note>
            Fru talman! Ja, Jan Andersson, jag känner oro, och jag tror att
            vi alla känner oro inför den situation som de gamla har i dag.
            Jag känner den oron litet utifrån det som jag sade tidigare, nämligen
            att det nu handlar om att prioritera. Detta har kanske inte alltid
            så mycket av politiska förtecken utan har väl att göra med hur
            alla människor i samhället vill hjälpa till för att påverka och
            att prioritera -- helt enkelt vem som man vill slåss för. Därför
            känner jag en viss oro för de äldres situation.
          </note>
          <note>
            Samtidigt hyser jag en tilltro -- kanske i motsats till
          </note>
          <note>
            Jan Andersson, men det vet jag inte -- till de kolleger vi har
            i kommunerna som skall försöka tillgodose de äldres behov likväl
            som alla andra gruppers behov.
          </note>
          <note>
            Har valfriheten ökat eller ej? Vi kan båda enas om att man kan
            inte säga att valfriheten ökade den 31
          </note>
          <note>
            januari. Men jag tror att det finns en mental beredskap för valfrihet.
            Jag tror att det finns en känsla av att det finns litet större
            valfrihet nu just därför att var och en själv får ta större ansvar.
            Jag menar inte något illa med ansvar. Jag menar att ansvar är
            att ha goda förväntningar på människor.
          </note>
          <note>
            Därav kommer en viss valfrihet.
          </note>
          <note>
            Vidare har vi frågan om stora och lilla världen och partistrateger.
            Jag kan inte svara för partistrategernas ord och vad de anser
            om omtanke. Jag tycker själv att det är viktigt att alla människor
            i vårt samhälle, oavsett ålder osv., skall omfattas av begreppet
            omtanke. Men att jag, precis som Jan Andersson, vill slåss extra
            mycket för de äldre är nog alldeles utmärkt. Men omtanken felar
            inte vad gäller de äldre i samhället i dag. En sådan omtanke är
            något som helt enkelt går över alla partigränser.
          </note>
          <note type="speaker">
            Anf. 6 JAN ANDERSSON (s):
          </note>
          <note>
            Fru talman! Min bestämda uppfattning är att valfriheten inte
            har ökat. Den har faktiskt minskat.
          </note>
          <note>
            Vi kan alltid diskutera i vilken grad. Jag är medveten om att
            det är många faktorer som påverkar detta.
          </note>
          <note>
            Jag tror också på den kommunala självstyrelsen.
          </note>
          <note>
            Det är i kommuner och i landsting som denna verksamhet skall
            utformas. Men det är viktigt vilka signaler vi från riksdagen
            ger till kommuner och landsting. Jag gav ett exempel som jag tycker
            pekar på en oroande tendens, nämligen att i vissa kommuner och
            i vissa politiska partier prioriteras inte äldreomsorgen. I stället
            är det andra saker som prioriteras. Det oroar mig djupt. Jag vet
            inte med säkerhet hur befogad oron är eller hur pass spridd den
            är över landet. Det är därför vi vill ha denna analys. Det vore
            bra om vi i riksdagen skulle kunna få ta del av denna analys över
            utvecklingen i landet.
          </note>
          <note>
            Med utgångspunkt i den skulle vi sedan kunna lägga fram eventuella
            förslag om förbättringar inom äldreomsorgen.
          </note>
          <note>
            Enligt min mening är äldreomsorgen ett av de viktigaste områdena
            inför 90-talet. Därför finns det skäl att även från riksdagens
            sida prioritera denna fråga. Nu låter vi egentligen utvecklingen
            bara ha sin gång, fastän vi vet att den i vissa hänseenden går
            i felaktig riktning.
          </note>
          <note>
            Nu görs en utvärdering av ÄDEL-reformen. Men ni tar inte de oroande
            tendenser som finns på allvar.
          </note>
          <note>
            Hade ni gjort det, hade ni tillstyrkt den socialdemokratiska
            reservationen.
          </note>
          <note type="speaker">
            Anf. 7 MY PERSSON (m) replik:
          </note>
          <note>
            Fru talman! Vi är tydligtvis helt överens om vikten av den kommunala
            självstyrelsen. I förlängningen av den kommunala självstyrelsen
            ligger för mig --
          </note>
          <note>
            och jag tror att jag kan göra mig till tolk för majoriteten --
            att den som ges ett uppdrag skall också ges möjlighet att handha
            uppdraget på rätt sätt och att den personen eller gruppen får
            ett förtroende. När vi i riksdagen har gett kommunerna uppdraget
            att själva ta hand om ekonomin och hur resurserna skall fördelas
            -- vi har talat om pengapåsen, som genom ÄDEL-reformen har överlåtits
            till kommunerna -- måste också i detta ligga att vi ger kommunerna
            ett förtroende.
          </note>
          <note>
            Vi skall säga att vi tror att de kan klara detta. Visar det sig
            att det är fel, måste vi givetvis göra något åt det.
          </note>
          <note>
            Jag är helt överens om att vi noga måste följa utvecklingen i
            denna analys. Men vi har ändå bäddat bra för oss. Socialstyrelsen
            är näst intill regeringens förlängda arm. Jan Andersson tog själv
            upp i sitt anförande hur Socialstyrelsen skall analysera och utvärdera
            ÄDEL-reformen.
          </note>
          <note>
            Reformen är omfattande, och egentligen finns alla frågorna där.
            Men utgångspunkten i utvärderingen skall vara att det skall bli
            en bra analys. Märker man att det felar någonstans skall man slå
            larm. Då får regeringen vetskap om detta och kan göra något.
          </note>
          <note>
            För mig är det absolut viktigaste att man har en god förväntan
            på människor, grupper, kommuner, kolleger och kommunpolitiker
            och tror att de utför detta arbete på bästa sätt. Jag är övertygad
            om, Jan
          </note>
          <note>
            Andersson, att vi är överens. De allra flesta människor, med
            få undantag, är i grunden goda, gör det bästa de kan och försöker,
            inte minst i svåra tider, att göra sitt absolut yttersta. Vi har
            ändå sörjt för att det skall komma fram en analys. Vi skall få
            rapporter varje år under en femårsperiod. Jag känner att detta
            kommer att vara tillfyllest. Annars skulle jag med mitt stora
            engagemang för de äldre verkligen har slagit bakut.
          </note>
          <note>
            Talmannen anmälde att Jan Andersson anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 8 ULLA ORRING (fp):
          </note>
          <note>
            Fru talman! Vi ser dem alla -- ute på gator och torg, i affärerna,
            på apoteken, i bussen, i flygplanet, på sjukhuset, på vårdcentralen
            och på ålderdomshemmet. Ja, t.o.m. i riksdagen finns vi.
          </note>
          <note>
            Vilka är vi? Jo, vi är de gamla, som med ett sammanfattande begrepp
            kallas pensionärer.
          </note>
          <note>
            Många tycker synd om oss. De unga har ibland svårt att förstå
            oss äldre, och en del vill anlägga en form av förmyndarattityd.
            Men vi äldre är inte en homogen grupp. Här finns både friska och
            sjuka, aktiva och passiva. En del har svåra krämpor och behöver
            vård, medan andra klarar sig bra, motionerar, ställer upp för
            varandra och lever ett aktivt liv.
          </note>
          <note>
            Kan man skära alla pensionärer och äldre över en kam? Nej, absolut
            inte! Precis som människor i medelåldern är vi individer med olika
            förutsättningar och har valt olika lösningar för ett meningsfullt
            liv på ålderns höst -- ett aktivt åldrande! Åldrandet är ju lika
            naturligt som födelse- och uppväxttiden!
          </note>
          <note>
            Pensionsåldern är inte någon biologisk gräns. Ingen av kroppens
            funktioner börjar försämras just i den åldern. Av landets befolkning
            är nära en och en halv miljoner personer över 65 år. Av dessa
            är ca
          </note>
          <note>
            90 % både friska och aktiva. Ja, man kan faktiskt tala om en
            väsentlig förändring i de äldres livssituation och en radikal
            förbättring i hälsa hos dem som går in i 70-årsåldern enligt undersökningar
            som bl.a. har gjorts i Göteborg.
          </note>
          <note>
            Fru talman! Förr innebar ålderdom ofta fattigdom.
          </note>
          <note>
            Gamla och sjuka som inte kunde försörja sig var hänvisade till
            tiggeri eller till någon form av fattigvård. Gemenskapen inom
            släkten var den säkraste garantin för ekonomisk trygghet.
          </note>
          <note>
            Så är det inte i dag -- tack och lov! Att t.ex. erhålla sin ålderspension
            är en grundläggande rättighet. Ca
          </note>
          <note>
            90 % av oss över 65 år bor i våra hem. I gruppen äldre över 80
            år bor ungefär hälften i egen bostad.
          </note>
          <note>
            Men sjävklart finns tiotusentals i vårt samhälle som behöver
            stöd, omsorg och sjukvård på ålderns höst.
          </note>
          <note>
            Det är en rättighet som är värdigt ett humanitärt samhälle. Ungefär
            92 000 äldre bor eller vårdas i dag i äldreomsorg, gruppboende
            eller serviceboende. Folkpartiet liberalernas grundinställning
            är att den vården och omsorgen skall vara av högsta kvalitet.
            Vi har också länge fört frågan om ett eget rum -- för dem som
            så önskar.
          </note>
          <note>
            Det är ett av de många målen för att uppnå kvalitet i vården.
          </note>
          <note>
            Den borgerliga regeringen konstaterar -- och det har även vi
            i utskottet instämt i -- att målen för och inriktningen av äldreomsorgen
            bör vara på följande sätt.
          </note>
          <note>
            Människor skall känna sig trygga på äldre dagar och veta att
            de får den omsorg de behöver. De skall själva få bestämma över
            sin livssituation. De skall få behålla sin integritet och valfrihet
            även när vårdbehoven blir omfattande. De skall t.o.m. ha rätt
            att välja sin städhjälp.
          </note>
          <note>
            Ett sådant lyckat projekt finns redovisat i
          </note>
          <note>
            Kommunaktuellt nr 6, som jag tycker att Jan
          </note>
          <note>
            Andersson skall ta del av. Städning med check är
          </note>
          <note>
            Gulli Lindborg mycket nöjd med. Hon prisar den formen av städhjälp.
          </note>
          <note>
            Utskottet framhåller också att arbetet skall intensifieras för
            att skapa värdiga villkor för de gamla och sjuka. Vi behöver planera
            för det dagliga omsorgsarbetet. Det behövs fler platser i form
            av serviceboende, ålderdomshem och inte minst gruppboende för
            de dementa. Jag instämmer helt i
          </note>
          <note>
            My Perssons anförande när det gäller de åldersdementa. Det är
            en mycket viktig grupp som vi måste ägna mycket mer omsorg åt.
          </note>
          <note>
            Dagvård för de äldre betyder mycket för stimulansen, och den
            är kontaktskapande. Men de avgörande besluten fattas inte i riksdagen,
            utan ute i kommunerna. Kommunföreträdarna måste se till att prioritera
            den här vården.
          </note>
          <note>
            Inget är ju beständigt. Hela tiden måste omsorgen om de äldre,
            de som behöver vård och omsorg, utvecklas. Den kan knappast kommenderas
            fram, utan hänger ofta samman med utbildning av vårdpersonal,
            anhörigkontakter och förståelse ute i samhället för den växande
            gruppen av äldre. 500
          </note>
          <note>
            miljoner kronor utbetalades också till kommunerna som stöd till
            utbildningsinsatser i samband med genomförandet av ÄDEL-reformen.
          </note>
          <note>
            Den förändring som har skett i och med ändrat huvudmannaskap,
            dvs. ÄDEL-reformen, har gått mycket snabbt. Allt har inte varit
            så genomtänkt över hela landet. Det beskrev ju också Jan
          </note>
          <note>
            Andersson i ett riktigt skräckexempel från
          </note>
          <note>
            Helsingborg. Jag kan knappast tro att det är sant.
          </note>
          <note>
            Jag känner inte igen den formen av vård från min egen borgerligt
            styrda hemkommun i Umeå.
          </note>
          <note>
            Den hearing som socialutskottet genomförde och som finns refererad
            i betänkandet gav också en varierad bild av hur äldreomsorgen
            fungerar och hur den organiseras.
          </note>
          <note>
            Riksdagen avsatte ju 5,5 miljarder kronor under en femårsperiod
            i samband med reformen. En miljard var avsedd speciellt för ombyggnad
            av sjukhem samt nybyggnad av äldrebostäder. Två miljarder avsattes
            för gruppbostäder för åldersdementa osv.
          </note>
          <note>
            Under 1992 beviljades stimulansbidrag till offentliga och privata
            projekt som omfattar ca 6 700
          </note>
          <note>
            boendeenheter.
          </note>
          <note>
            Av den socialdemokratiska reservationen framgår att man oroas
            över förväntade besparingar inom äldreomsorgen. Det är självklart
            att i det ekonomiska läge som vi befinner oss i, granskas och
            bantas det mesta av den skattefinansierade verksamheten i syfte
            att få pengarna att räcka till åt så många som möjligt och till
            de bästa ändamålen.
          </note>
          <note>
            Min förhoppning är dock att kommunföreträdarna ute i landet prioriterar
            omsorgen om de äldre. Från mitt eget län har jag erfarenhet av
            att så är fallet.
          </note>
          <note>
            Jag är ganska väl underkunnig om hur det fungerar där.
          </note>
          <note>
            Men många kommuner redovisar även att man tjänat på ÄDEL-reformen.
            Man går t.o.m. med vinst. I en artikel i Kommunförbundets tidskrift
            redovisas att i Malmöhus län gav skatteväxlingen ett överskott
            på 58 miljoner kronor. Min förhoppning är att den vinsten reserveras
            för kommande satsningar på äldrevården och inte används till annat
            än det den var avsedd för, nämligen till de äldres omvårdnad.
          </note>
          <note>
            Socialdemokraterna vill se en analys av utvecklingen inom äldreomsorgen.
            Jag kan, på samma sätt som My Persson, konstatera att det arbetet
            pågår i och med att Socialstyrelsen har i uppdrag att under fem
            år följa upp ÄDEL-
          </note>
          <note>
            reformen. Det skall ske med en bred ansats och med en allsidig
            analys av reformens olika aspekter.
          </note>
          <note>
            Socialstyrelsen skall också tillsammans med
          </note>
          <note>
            Boverket följa gruppboendet och byggandet av gruppbostäder. Ett
            bidrag på 500 000 kronor per gruppboendeenhet kommer bl.a. att
            ställas till förfogande under budgetåret.
          </note>
          <note>
            Jag måste konstatera att regeringen och utskottets majoritet
            verkligen menar allvar med arbetet att skapa värdiga villkor för
            gamla och sjuka.
          </note>
          <note>
            Om det finns behov av ett högkostnadsskydd vill
          </note>
          <note>
            Socialdemokraterna att det skall komma ett förslag om detta.
            Både Socialstyrelsen och
          </note>
          <note>
            Riksrevisionsverket har till uppgift att följa utvecklingen av
            avgifterna och deras effekter. Om alarmerande uppgifter kommer
            fram torde en regering som vill skapa värdiga villkor för de äldre
            lyssna på dessa med största allvar och lägga fram förslag därom.
            Det behövs inget tillkännagivande i den frågan. Därmed har jag
            också svarat på Jan
          </note>
          <note>
            Karlssons påstående att arbete pågår i departementet. Det är
            självklart att ett sådant arbete ständigt följs upp.
          </note>
          <note>
            Regeringen har ju också lagt fram förslag för att förbättra de
            sämst ställda pensionärernas ekonomiska situation och därmed ökat
            KBT. I dag är det endast 1 % av landets pensionärer som behöver
            det extra stöd som ges genom SKBT. Det garanterar pensionärer
            en levnadsnivå som ligger på lägst socialbidragsnormen.
          </note>
          <note>
            Nej, Jan Karlsson, vi prutar inte på valfriheten.
          </note>
          <note>
            Valfrihet att välja måste alltid vara ledstjärnan, även för oss
            äldre, likaväl som omsorgen om de svaga i vårt samhälle.
          </note>
          <note>
            Till sist, fru talman, ett samhälle som huvudsakligen ser de
            äldre som ett kostnadsproblem, vore ett inhumant samhälle. Vi
            måste inse att varje pensionär är en människa, en individ olik
            alla andra, som också bidrar till en mänsklig utveckling i vårt
            samhälle. Därmed yrkar jag bifall till hemställan i utskottets
            betänkande nr
          </note>
          <note>
            16 och avslag på reservationen.
          </note>
          <note type="speaker">
            Anf. 9 JAN ANDERSSON (s) replik:
          </note>
          <note>
            Fru talman! Ulla Orring och jag är överens om
          </note>
          <note>
            ÄDEL-reformen. Det var vi socialdemokrater och folkpartister
            som för något år sedan genomdrev den och det ekonomiska tillskott
            som den innebar. Vi är också överens om målen för äldreomsorgspolitiken.
            Det är inte svårt att vara det.
          </note>
          <note>
            Men frågan är om Ulla Orring verkligen anser att dessa mål uppfylls
            ute i den verklighet som råder för tillfället. I så fall måste
            jag påstå att Ulla Orring har dålig kontakt med verkligheten.
            Jag påstår inte att det är lika illa överallt i landet eller att
            det skulle vara en katastrofal situation. Jag har sagt att det
            finns ett antal oroande tendenser.
          </note>
          <note>
            Jag tycker faktiskt att det är vår uppgift här i riksdagen, när
            vi uppställer mål för verksamheten, att följa upp dessa mål, göra
            en analys av dem och eventuellt föreslå åtgärder för att kunna
            uppfylla målen. Det ligger inte något annat i den socialdemokratiska
            reservationen. Det är precis det vi menar.
          </note>
          <note>
            Låt mig vara tydlig när det gäller frågan om högkostnadsskyddet.
            Det var i december månad vi lade fram ett förslag om ett högkostnadsskydd.
            Vi ville att det skulle utarbetas ett nytt förslag. För 14
          </note>
          <note>
            dagar sedan sade den sakkunniga i ett departement att ett sådant
            arbete pågår. Det har ju inte hänt något i sak under den här perioden,
            såvitt jag förstår. Innebär det att ni har anslutit er till det
            vi ville eller vad innebär det, Ulla Orring? Det är den frågan
            jag ställer.
          </note>
          <note>
            Sedan vill jag till slut, med tanke på Folkpartiets ledande man
            i Helsingborg, ställa den fråga jag ställde i mitt inledningsanförande.
            Tycker Ulla
          </note>
          <note>
            Orring att man kan likna frågan om äldreomsorgen och äldrevården
            vid en tvättmedelsmarknad? Är det samma mekanismer som skall råda,
            där man har en check i handen och ger sig ut på marknaden för
            att hitta det man vill ha? Är det den äldreomsorgen som Ulla Orring
            och hennes parti förespråkar inför framtiden? Då är vi inte överens.
          </note>
          <note type="speaker">
            Anf. 10 ULLA ORRING (fp) replik:
          </note>
          <note>
            Fru talman! Jan Karlsson upprepar den fråga som jag har svarat
            på i mitt anförande. Jag uttryckte ganska klart de mål och den
            inriktning vi har då det gäller äldreomsorgen. Människor skall
            på äldre dagar kunna känna sig trygga och veta att de får den
            omsorg de behöver. De skall själva få bestämma över sin livssituation
            och få behålla integritet och valfrihet. Det är den målsättning
            som utskottet och regeringen står bakom.
          </note>
          <note>
            Sedan vet Jan Karlsson lika väl som jag att politiken i stor
            utsträckning formas ute i kommunerna av kommunföreträdarna. Jag
            känner absolut inte igen den beskrivning från Helsingborg som
            Jan Karlsson hänvisade till. Om Folkpartiets ledande man uttrycker
            sig på detta sätt, vilket jag inte känner till, tycker jag att
            Jan Karlsson skall föra den polemiken med honom och inte via riksdagen
            och mig. Jag har uttalat den målsättning vi i dag har i utskottet
            och som framgår av utskottets betänkande och av propositionen.
          </note>
          <note>
            Jag är också mycket medveten om att förändringen av huvudmannaskapet
            skedde mycket snabbt och att det lett till problem. Men den kunskap
            jag har från mitt hemlän är att det inte är förändringen som har
            orsakat problemen, utan det är i så fall andra saker. Det beror
            inte på ÄDEL-reformen.
          </note>
          <note>
            Ett samhälle är självfallet alltid i förändring. Det finns gamla
            människor som har behov av en omedelbar hjälp. Det finns situationer
            när den hjälpen inte kan åstadkommas på direkten. Dessa frågor
            skall ställas till kommunföreträdarna. Det är med dem man skall
            föra debatten, och då skall man påtala problemen. Jag tror inte
            att någon människa är så ondsint att hon inte vill prioritera
            vården för just de äldre.
          </note>
          <note>
            Slutligen till frågan om högkostnadsskyddet.
          </note>
          <note>
            Redan nu granskas hur högkostnadsskyddet fungerar. Jag sade i
            mitt inledningsanförande, att om det kommer alarmerade uppgifter,
            lägger regeringen säkert fram något slags förslag. Jag kan i dag
            inte säga i vilken riktning det kommer att gå.
          </note>
          <note type="speaker">
            Anf. 11 JAN ANDERSSON (s) replik:
          </note>
          <note>
            Fru talman! Jag vill först påpeka att jag heter Jan
          </note>
          <note>
            Andersson.
          </note>
          <note>
            Jag var ganska tydlig, Ulla Orring, när jag sade att vi är överens
            om målen. Det är inte målen som saknas. Frågan är huruvida målen
            uppfylls i den verklighet som finns i Sverige i dag. Det finns
            oroande tendenser. Jag sade heller inte att dessa oroande tendenser
            beror på huvudmannaskapsreformen. Jag var mycket tydlig, och jag
            sade att ÄDEL är en bra reform. Jag sade t.o.m. att den är en
            förutsättning för att vi skall kunna klara av äldreomsorgen under
            90-talet.
          </note>
          <note>
            Frågan är om det är en tillräcklig förutsättning.
          </note>
          <note>
            Med tanke på det som händer ute i samhället borde vi skaffa oss
            en mer samlad bild än vad utvärderingen av ÄDEL kommer att ge.
          </note>
          <note>
            Utvärderingen av ÄDEL är bra. Den kommer dessutom att pågå under
            lång tid. De förändringar som jag talar om sker i mycket snabb
            takt. Det riksdagen skulle behöva är en snabbanalys av det som
            händer. Vad betyder nedskärningarna egentligen samhällsekonomiskt?
            Det är något som vi socialdemokrater berört i vår ekonomiska motion.
            Vad vinner vi egentligen rent samhällsekonomiskt på att dra in
            medel från kommuner och landsting? Vinner vi någonting över huvud
            taget? I vilken grad förstör vi verksamheter av typen äldreomsorg?
          </note>
          <note>
            Jag tycker att detta är allvarliga frågor. Det är angelägna frågor
            som vi tar oss an. Om målen och om ÄDEL är vi överens. Därom behöver
            vi inte tvista.
          </note>
          <note type="speaker">
            Anf. 12 ULLA ORRING (fp) replik:
          </note>
          <note>
            Fru talman! Jag skall svara Jan Karlsson och ingen annan än Jan
            Karlsson.
          </note>
          <note>
            Jag tycker att Jan Karlsson upprepar samma fråga utan att komma
            med några nya argument. Hur skall vi klara äldreomsorgen? Det
            pågår ständigt en process. Det är ett samarbete som pågår mellan
            riksdag, kommuner och landsting. Det sker också ett samarbete
            med anhöriga och frivilliga organisationer. Detta kan inte en
            enda person klara av. Här måste vi ha ett samarbete över alla
            gränser.
          </note>
          <note>
            Har vi samma målsättning, nämligen att vi skall klara av omsorgen
            för de äldre, tror jag att vi kommer att lyckas. Vi har också
            inställningen att denna vård skall prioriteras. I ett humant samhälle
            tar man hand om sina äldre. Då känner också de äldre den trygghet
            som de så väl behöver. Jag tror inte att de skräckvisioner som
            Jan Karlsson här har målat upp är en realitet. Att det finns enstaka
            fall är jag övertygad om. Så är det i vårt samhälle. Men på det
            stora hela taget tar den personal och de anhöriga som är involverade
            i omsorgen av de äldre ett mycket stort ansvar för att hantera
            dessa frågor på bästa sätt.
          </note>
          <note>
            Hur skall vi skaffa oss en bättre bild av läget?
          </note>
          <note>
            Socialstyrelsen följer upp omsorgen om de äldre.
          </note>
          <note>
            Också Boverket följer upp läget beträffande bostäder och annat.
            Allt eftersom skapas det en bild. Är det någonting som vi behöver
            rätta till kommer förmodligen regeringen att göra det mycket snabbt.
          </note>
          <note>
            Vi lever i en ekonomisk situation, Jan Karlsson, som inte är
            den allra bästa. Den debatten tänker jag inte föra här och nu.
            Det kan vi göra i ett annat sammanhang.
          </note>
          <note>
            Talmannen anmälde att Jan Andersson anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 13 ROSA ÖSTH (c):
          </note>
          <note>
            Fru talman! I den allmänna debatten, och då inte minst i ekonomiskt
            besvärliga tider, hörs det ganska ofta kategoriska påståenden.
            Man säger att just den eller den gruppen har det svårast. Med
            den grova gruppindelning som sker -- vi talar om äldre, barnfamiljer
            och invandrare -- kan denna typ av resonemang aldrig bli rättvisande.
          </note>
          <note>
            Inte heller är det särskilt meningsfullt att ställa olika grupper
            mot varandra. Socialpolitikens uppgift måste nu och framöver vara
            att värna om dem som har störst behov av samhällets stöd alldeles
            oavsett vilken kategori som de tillhör.
          </note>
          <note>
            Behoven finns där, ofta synliga, men många gånger tämligen fördolda.
          </note>
          <note>
            Det är mot den bakgrunden som jag är beredd att påstå att det
            bland den stora gruppen äldre finns många som vi måste ägna särskilt
            intresse. Det är där man finner dem som inte är vana att kräva
            uppmärksamhet -- kanske My Perssons lilla kvinna på Västkusten.
            Det är där man hittar människor som blivit ensamma, som är otrygga
            och som blivit ganska bortglömda.
          </note>
          <note>
            I budgetpropositionen står att målet för äldreomsorgen är att
            människor på äldre dagar skall kunna känna sig trygga och veta
            att de får den omsorg de behöver. De skall själva få bestämma
            över sin livssituation och få behålla sin integritet och sin valfrihet
            också när vårdbehovet blir omfattande.
          </note>
          <note>
            Tänk så rätt det låter! Så enkelt och självklart, och ändå kan
            det vara så svårt. Det gäller inte minst i storstäder, där det
            sociala nätverket oftast är sämre än på mindre orter.
          </note>
          <note>
            Det talas i betänkandet om en ombudsman för äldre. Jag kan i
            och för sig sympatisera med den tanken. Det behövs, som utskottet
            säger, företrädare för äldres intressen.
          </note>
          <note>
            Jag tror snarare att det skulle behövas ett helt nätverk av ombudsmän
            som uppmärksammar behoven och som bara genom att de finns till
            kan vara till stor hjälp. Kanske kan de t.o.m. förhindra att en
            del behov uppstår.
          </note>
          <note>
            Pensionärsorganisationerna har naturligtvis en viktig funktion,
            men det har också Röda korset och andra frivilligorganisationer.
          </note>
          <note>
            På flera ställen har man försökt att bygga upp väntjänstverksamhet
            och liknande. Ibland har det fungerat ganska bra under ganska
            lång tid. Men ofta har verksamheten tämligen snabbt runnit ut
            i sanden. Det som jag har märkt är att man säger sig sakna något
            slags auktorisation för sin verksamhet, ett offentligt organ som
            står bakom, någonstans dit man kan hänvisa. Kanske vill man ha
            en koppling till socialtjänsten eller liknande.
          </note>
          <note>
            Jag har läst den socialdemokratiska motionen med
          </note>
          <note>
            Bo Holmberg som förste undertecknare. Det finns mycket i den
            som jag sympatiserar med. I den sägs det att det finns en övertro
            på organisationsförändringars positiva effekter, och att det finns
            en stor trendmässighet i förändringarna. Ja, visst är det så.
            Men det är ingen ny företeelse. Även om ÄDEL-reformen har haft
            positiva effekter fanns det en övertro på vad den skulle kunna
            åstadkomma. Samma sak är det i dag -- kanske är det ännu tydligare.
            Det flödar av innovationer på organisationsområdet. Det talas
            om köp-, sälj- och utförarnämnder och allt vad det är.
          </note>
          <note>
            Nog ser jag en risk för att det utvecklas en ny byråkrati på
            bekostnad av verksamheten för de äldre, i det här fallet.
          </note>
          <note>
            Den här trendmässigheten förekommer ju inte bara hos vissa partier.
            Inget parti går fritt. Även
          </note>
          <note>
            Socialdemokraterna har fallit offer för trendmässiga svängningar,
            inte minst under den tid då Socialdemokraterna har haft en majoritet.
          </note>
          <note>
            Det är inte så, Jan Andersson, att
          </note>
          <note>
            Socialdemokraterna har monopol på att känna ansvar för äldreomsorgen
            och för vården. Jag vågar påstå att det finns ett minst lika stort
            engagemang i mitt parti. Det kommer mycket tydligt till uttryck
            på kommunnivå. Jag törs också hävda att det där finns en större
            motståndskraft mot dessa våldsamma trendmässiga pendelslag.
          </note>
          <note>
            När vi nu har fått ett ökat effektivitetstänkande och en större
            mångfald i utbudet på vårdområdet, och offentlig och privat verksamhet
            kan komplettera varandra, är det viktigt att vi tar till vara
            fördelarna på ett sätt som gör att en hög kvalitet bevaras.
          </note>
          <note>
            Allt det som jag har pratat om handlar om kommunal verksamhet,
            men självfallet är de beslut som vi fattar här i riksdagen, de
            signaler som vi ger och uppföljningen av våra beslut av stor vikt.
          </note>
          <note>
            Jag vill återkomma till ÄDEL-reformen. Det som har varit övervägande
            positivt med den är det samlade ansvaret för boendet. Men ett
            problem i sammanhanget är dock att man inte har hunnit med att
            bygga ut de särskilda boendeformerna så snabbt som hade varit
            önskvärt för att man skulle kunna påstå att man ger patienterna,
            som tas hem från sjukhusen, en bra boendekvalitet.
          </note>
          <note>
            Det finns flera orsaker till att det har blivit så här.
          </note>
          <note>
            En orsak som jag vill peka på är den stelbenthet som alltför
            ofta visas från statliga myndigheters håll. Jag kan bl.a. nämna
            vissa länsbostadsnämnder, när det har gällt tillståndsgivning
            för statligt bostadsstöd. Det har varit ett krånglande som har
            rimmat mycket illa med de beslut som vi har fattat i riksdagen
            --
          </note>
          <note>
            dessutom med stor majoritet.
          </note>
          <note>
            Fr.o.m. 1993 gäller helt nya och förenklade regler.
          </note>
          <note>
            Nu skall statliga bostadssubventioner utgå om grundläggande krav
            i plan- och bygglagen är uppfyllda. Utskottet säger att det är
            angeläget att de nya bestämmelserna och tolkningen av dessa inte
            leder till att byggandet av särskilda boendeformer för äldre försvåras.
          </note>
          <note>
            Jag skulle vilja uttrycka det ännu tydligare: jag hoppas verkligen
            att de nya reglerna väsentligt underlättar utbyggnaden av äldreboendet.
          </note>
          <note>
            Det finns en annan del av ÄDEL-reformen, och det är det vårdmässiga
            innehållet. Inte minst vid den stora hearing som vi hade om reformen,
            och som
          </note>
          <note>
            Jan Andersson delvis har refererat till, kom det fram att den
            medicinska kompetensen i äldrevården har minskat.
          </note>
          <note>
            Det menar vi i Centern är ett mycket allvarligt observandum.
            Det får naturligtvis inte bli så att man förringar sjukdomssymtom
            hos äldre, att man kanske misstar sig på arten av symtomen och
            tror att de är uttryck för ett normalt åldrande osv. Det är en
            oerhört viktig uppgift för Socialstyrelsen att man ser till att
            så inte blir fallet. Samma sak gäller rehabiliteringsinsatserna,
            som vi i Centern har tagit upp i en motion. Socialstyrelsen har
            redan konstaterat att det har setts tecken på en försämring i
            det här avseendet.
          </note>
          <note>
            Utskottet har sagt att man utgår från att
          </note>
          <note>
            Socialstyrelsen i sina kontakter med kommunförbunden föreslår
            de insatser som kan behöva vidtas.
          </note>
          <note>
            Fru talman! Jag skulle bara vilja nämna några ord om äldrevården
            för invandrare. Det är en fråga som har tagits upp i ett par motioner
            som har behandlats i det här betänkandet, bl.a. en från Centerpartiet.
          </note>
          <note>
            Vi har behandlat motioner under flera år om detta.
          </note>
          <note>
            Det är ju oerhört viktigt att vi vet att det kommer att skapas
            problem framöver om vi inte tar till oss dessa signaler om att
            det för närvarande inte står bra till.
          </note>
          <note>
            Socialstyrelsen har kartlagt behoven. Man har också riktat information
            särskilt till invandrargrupper. Jag tror att det är viktigt att
            det här arbetet vidareutvecklas, annars kommer kommunerna att
            inom en tämligen snar framtid stå inför problem som kanske är
            omöjliga att lösa på ett bra sätt.
          </note>
          <note>
            Fru talman! 1993 är ju utnämnt till att vara det europeiska äldreåret.
            Jag hoppas att detta äldreår för svenskt vidkommande skall leda
            till att vi får nya idéer om hur äldreomsorgen skall utvecklas,
            att vi verkligen intresserar oss för de enskilda människornas
            problem. Det gäller även de tysta människorna, som inte gör så
            stort väsen av sig.
          </note>
          <note>
            Med andra ord hoppas jag att äldrefrågorna i det här sammanhanget
            skall kunna få det lyft som de verkligen förtjänar. Jag yrkar
            bifall till hemställan i betänkandet i dess helhet.
          </note>
          <note type="speaker">
            Anf. 14 JAN ANDERSSON (s) replik:
          </note>
          <note>
            Fru talman! Jag tänker inte gå i polemik med Rosa
          </note>
          <note>
            Östh. I nästan allt delar jag den syn som hon ger uttryck för.
            Socialdemokraterna har inte något monopol på omtanke och prioritering
            av äldreomsorgen. Jag är fullt medveten om det. Ute i kommuner
            och landsting prioriterar ofta
          </note>
          <note>
            Socialdemokraterna och mittenpartierna just äldreomsorgen.
          </note>
          <note>
            Däremot är jag kritisk mot den brist på ödmjukhet som bl.a. fanns
            i regeringsförklaringen och ibland finns hos regeringsmedlemmarna.
            Man använder ordet valfrihetsrevolution. Det är ju inte ett ord
            som präglas av någon ödmjukhet, och det speglar faktiskt inte
            den verklighet som råder. Det är detta som jag har vänt mig emot.
          </note>
          <note>
            Jag håller också med om detta med trendmässigheten i organisationsförändringar
            och annat. Det står också i vår motion. Vad gäller detta har alla
            skäl att vara självkritiska, även vi socialdemokrater, med tanke
            på den utveckling som har varit.
          </note>
          <note>
            Därmed menar jag inte att organisationsförändringar inte är av
            intresse. Jag tror att de kan vara bra. Jag tycker t.ex. att ÄDEL-
          </note>
          <note>
            reformen är bra. Men man skall inte ha någon övertro på organisationsförändringar.
          </note>
          <note>
            Till sist vill jag tala om detta med invandrarnas situation inom
            äldreomsorgen. Vi har ju behandlat detta. Vi hade med det i vår
            partimotion, och det finns enskilda socialdemokratiska motioner
            som tar upp den här mycket viktiga problematiken. Att vi inte
            biföll motionerna har inte med sakinnehållet att göra -- i utskottet
            är man ju överens vad gäller motionerna --, utan med att vi vill
            avvakta det arbete som pågår.
          </note>
          <note>
            Här måste det skyndsamt göras något av
          </note>
          <note>
            Socialstyrelsen men också av kommuner och landsting för att frågan
            skall kunna lösas på bästa möjliga sätt. Det pågår ett arbete.
            Framtiden får utvisa om det räcker.
          </note>
          <note type="speaker">
            Anf. 15 ROSA ÖSTH (c) replik:
          </note>
          <note>
            Fru talman! Jan Andersson har hakat upp sig på vissa uttryck
            i regeringsförklaringen, såsom valfrihetsrevolution m.m. Valfrihet,
            i dess egentliga betydelse, innebär något mycket positivt för
            den enskilde. I mitt anförande har jag försökt säga att det gäller
            att hantera de här nya möjligheterna som syftar till valfrihet
            på ett sådant sätt att det verkligen kommer att handla om det.
            Det får naturligtvis inte bli så att valfrihet för den ene sker
            på den andres bekostnad. Det är viktigt att man hanterar detta
            på ett sätt som står i samklang med det ansvar man har i kommunerna.
            Jag har för min del inga betänkligheter alls när det gäller tilltron
            till mina egna företrädare på kommunal nivå.
          </note>
          <note>
            Det finns naturligtvis exempel på fall där organisationsförändringar
            är nödvändiga. Jag trodde dock att vi var överens om att det är
            viktigt att tron på organisationsförändringar -- vilket också
            sägs i den socialdemokratiska motionen -- aldrig får ta över intresset
            för att tillgodose innehållet i verksamheten. Man har tyvärr ganska
            ofta sett exempel på sådant. Jag tror att Jan Andersson känner
            till att vi även har erfarit det många gånger ifrån vår utskottshorisont.
          </note>
          <note type="speaker">
            Anf. 16 JAN ANDERSSON (s) replik:
          </note>
          <note>
            Fru talman! Vi är tydligen överens om att organisationsförändringar
            behövs, men att vi inte skall ha någon övertro på dem.
          </note>
          <note>
            Detta får inte uppfattas som att jag skulle vara emot valfrihet.
            Det har jag inte sagt. Det är naturligtvis viktigt att den enskilde
            får välja mellan olika saker.
          </note>
          <note>
            Jag gav ett exempel på vad Gunbritt Mårtensson, socialdemokratisk
            kommunalpolitiker, hade sagt på hearingen.
          </note>
          <note>
            Ordet revolution är dock ganska starkt. Om man beskriver verkligheten
            som en valfrihetsrevolution beskriver man den fel, och det är
            detta jag vänder mig emot. Det är min alldeles bestämda uppfattning
            att det inte har skett någon valfrihetsrevolution i Sverige sedan
            den borgerliga regeringen tillträdde. Jag tror inte att någon
            med något uns av sanning kan påstå det.
          </note>
          <note type="speaker">
            Anf. 17 ROSA ÖSTH (c) replik:
          </note>
          <note>
            Fru talman! Visst finns det många exempel på att valfriheten
            har ökat. Jag har själv erfarit att det tidigare fanns ett ganska
            kompakt motstånd, inte minst ifrån socialdemokratiskt håll, när
            det gällde att stimulera privata alternativ som kan bli en viktig
            komplettering av verksamheten. Man var helt fixerad vid att allting
            skulle ske i kommunal regi.
          </note>
          <note>
            Det medförde att man körde fast i de invanda spåren, och det
            var svårt att få ett nytänkande, ett ökat effektivitetstänkande.
          </note>
          <note>
            Slutligen vill jag bara kommentera det som Jan
          </note>
          <note>
            Andersson har gjort så stor affär av här, nämligen att man skall
            göra ett tillkännagivande och en analys av den utveckling som
            sker. Jag menar att ansvaret för utvecklingen inte bara kan hänga
            på den socialdemokratiska reservationen. Jag förutsätter att den
            undersökning och uppföljning som Socialstyrelsen kontinuerligt
            skall göra med anledning av ÄDEL-reformen måste ge sådana signaler
            som kan komma fram som en bieffekt av den här utredningen. Det
            vore mycket konstigt om man skulle kunna undvika att se brister
            som har uppkommit av andra skäl och som inte har samband med ÄDEL-reformen.
          </note>
          <note type="speaker">
            Anf. 18 PONTUS WIKLUND (kds):
          </note>
          <note>
            Fru talman! Den offentliga utfrågning som socialutskottet anordnade
            den 20 oktober 1992 om framtidens äldrevård var värdefull, ärlig
            och realistisk. Tyvärr misstänker jag att den inte har nått ut
            till alla som borde ha varit med som lyssnare, bl.a. de ansvariga
            i kommunerna. Kommunerna har ju fått och åtagit sig, helt frivilligt,
            ett mycket stort ansvar i och med ÄDEL-reformen. En hel del är
            positivt med ÄdEL-reformen.
          </note>
          <note>
            Vid utfrågningen kom emelleritd bl.a. följande fram: Sjukdomar
            spelar ofta större roll för de äldre än åldrandet och boendet.
            På många håll är den medicinska kompetensen och sjukvårdsresurserna
            bristande när det gäller de äldre, och det har accentuerats med
            ÄDEL-reformen. Kommunernas personal vet inte i samma utsträckning
            som landstingspersonalen vad som kan göras medicinskt eller sjukvårdsmässigt
            för de gamla. De slår inte larm i samma utsträckning när den gamle
            blir sämre eller sjuk. Man ser inte vem som är frisk och vem som
            är sjuk på samma sätt som landstingspersonal som är tränad. Vi
            fick också höra att många äldre som bor ensamma har det svårt
            och lider av ångest, otrygghet och närings- och vätskebrist, sådant
            som nattpatruller inte kan hjälpa till med. Det sades också att
            äldreomsorgen och äldresjukvården behöver mera resurser.
          </note>
          <note>
            I vårt parti har vi engagerat oss på olika sätt i dessa frågor.
            Den offentliga ekonomins och därav följande tvingande krav på
            nedskärningar av utgifterna har varit en starkt bidragande orsak
            till att framgångarna inte har varit sådana som vi och många andra
            har hoppats på. Effektiviseringar, som på många håll givetvis
            varit motiverade och angelägna, har inte räckt till för att möta
            behoven av äldresjukvård och äldreomsorg.
          </note>
          <note>
            I det nu aktuella betänkandet SoU16 hänvisas på flera ställen
            till Socialstyrelsens utvärdering av
          </note>
          <note>
            ÄDEL-reformen. Den är ambitiös och angelägen.
          </note>
          <note>
            Men i den första redovisningen som kom i höstas kunde det egentligen,
            på grund av den korta observationstiden, bara konstateras att
            ett stort antal äldre har flyttats från landstingens sängar till
            kommunernas sängar, och det vet vi ju. Vi fick också se att pengar
            har en mycket stark förmåga att styra även i vården.
          </note>
          <note>
            Ett mycket oroande faktum är att kommunerna inte tycks ha använt
            alla pengar, som de har fått från landstingen och staten för att
            klara ÄDEL-
          </note>
          <note>
            reformen, till de äldre och sjuka som de har ansvar för. Enligt
            vad vissa preliminära undersökningar antyder har kanske bara 70
            % av pengarna använts till detta ändamål. Här finns det all anledning
            för
          </note>
          <note>
            Socialstyrelsen att prioritera den delen av utvärderingen. Man
            behöver bl.a. fråga sig hur många äldre som bor ensamma, men som
            skulle ha det mycket bättre om de bodde nära andra med dygnet-runt-trygghet
            och god tillgång till sjukvårdskompetens och medicinsk kompetens
            t.ex. på ålderdomshem och sjukhem. Man kan fråga sig hur det är
            med personaltätheten och hur aktiveringen och rehabiliteringen
            fungerar. Helst skulle man också behöva ta upp frågan om hur många
            som egentligen skulle må bättre av att periodvis ligga på sjukhus,
            av dem som inte får plats där.
          </note>
          <note>
            Vi Kristdemokrater anser att det var fel att starta de stora
            organisationsförändringarna, inkl. ÄDEL-
          </note>
          <note>
            reformen inom sjukvården och äldreomsorgen och både inom landsting
            och kommuner utan att ha i praktiken fungerande tillämpbara kvalitetskontrollsystem
            som klarar av den nya situationen. Ett sådant system finns inte
            i dag. De gamla kvalitetskontrollerna, som fanns inbyggda i vården,
            har delvis raserats vid de stora förändringar som är på gång.
            Vi har tagit upp det i motioner som inte behandlas i det här betänkandet.
          </note>
          <note>
            Vi anser bl.a. att det bör inrättas ett nationellt forum, en
            klagomur, dit patienter, anhöriga och personal får vända sig med
            klagomål när en person inte får tillfredsställande vård till följd
            av resursbrist. Det finns i dag ingenstans där man kan få sådana
            klagomål objektivt bedömda och registrerade. Det skulle givetvis
            vara av stort värde för den enskilde som kommit i kläm i vården
            och som har hamnat utanför den vård han anser sig behöva och önskar.
            Men sådana analyserade klagomål kunde även vara av värde som underlag
            när vi skall fördela samhällets resurser. Vi tror att en stor
            majoritet av svenska folket förordar en omfördelning till större
            resurser inom sjukvården och omsorgen.
          </note>
          <note>
            Tre av våra motioner behandlas i betänkandet. I
          </note>
          <note>
            So285 har vi pläderat för regionala äldreombudsmän. De kommer
            att ha fördelen av bättre lokalkunskap och bättre lokala kontakter
            men kanske litet mindre central slagstyrka än vad som skulle bli
            fallet med en Äldreombudsman av
          </note>
          <note>
            My Perssons modell. Vårt förslag liknar kanske mer det nätverk
            av äldreombudsmän som Rosa Östh talade om.
          </note>
          <note>
            I motion So252 yrkar vi på att det bör inrättas en äldreminister,
            som bl.a. kunde föra de äldres talan i de övergripande frågor
            som främst berör dem. Vi har inte tänkt oss en minister med eget
            departement, utan skriver att uppdraget kan tilläggas en annan
            ministerbefattning, analogt med exempelvis ungdomsministeruppdraget.
            Tyvärr har utskottet avstyrkt motionen med den korta motiveringen
            ''statsministern tillsätter statsråd''.
          </note>
          <note>
            Det visste vi också, men vi hade hoppats att utskottet skulle
            uttala sig positivt om motionen, kanske som en hälsning till statsministern.
          </note>
          <note>
            I motion So483 har vi tagit upp den på många håll otillfredsställande
            vården av människor i livets slutskede. Förhållandena har blivit
            sämre i och med
          </note>
          <note>
            ÄDEL-reformen -- det finns det många vittnesmål om. Att vara
            döende är i sig inte längre en självklar indikation för att få
            ligga på sjukhus, utan många skrivs ut inför den terminala vården.
          </note>
          <note>
            Det finns numera mycket som kan göras även medicinskt för att
            lindra såväl smärta som ångest och oro. Vi kom i vårt land i gång
            sent med mer kvalificerad palliativvård, men kunskapen, resurserna
            och tillämpningen fanns på många håll, såväl vid akutsjukhusen
            som inom geriatriken och inte minst vid den sjukhusanslutna hemsjukvården,
            när ÄDEL-reformen genomfördes. Nu är det färre patienter som får
            del av sådan kvalificerad vård.
          </note>
          <note>
            Kunskap och resurser saknas på många håll inom kommuner och primärvård,
            och i praktiken är det, helt enkelt av organisatoriska skäl, ofta
            mycket svårt att fullt ut ge palliativvård i hemmen.
          </note>
          <note>
            Hur vården i livets slutskede utformas är ett uttryck för samhällets
            humanistiska värderingar, dess syn på människovärdet. Utskottet
            delar vår oro för utvecklingen av den palliativa vården i livets
            slutskede och anger att det är angeläget att
          </note>
          <note>
            Socialstyrelsen följer utvecklingen. Socialstyrelsen bör enligt
            vår mening prioritera den delen av kvalitetskontrollen, och vi
            torde få anledning att återkomma till denna fråga.
          </note>
          <note>
            Jag yrkar slutligen bifall till utskottets hemställan i socialutskottets
            betänkande SoU:16.
          </note>
          <note type="speaker">
            Anf. 19 JAN ANDERSSON (s) replik:
          </note>
          <note>
            Fru talman! Ibland när man lyssnar på kds:are i äldreomsorgsdebatten
            får man intrycket att de inte sitter med i regeringen och delar
            ansvaret. Här refererades till ett antal enskilda motioner. Kds
            har ju faktiskt representanter med i den sittande regeringen,
            och är det så att man tycker att de här frågorna är angelägna,
            har man väl alla möjligheter att påverka utformningen av politiken
            via sina representanter i regeringen.
          </note>
          <note>
            Det finns väl inget parti som i valrörelsen så mycket skruvade
            upp förväntningarna på en förbättring av äldreomsorgen som kds
            gjorde. Jag vill fråga
          </note>
          <note>
            Pontus Wiklund: Blev det som ni trodde? Blev det bättre när kds
            fick vara med och ta ansvaret för äldreomsorgen och äldrevården?
            Jag påstod i mitt anförande att det har blivit sämre. Om jag nu
            har rätt, vilket ansvar tar ni då som politiskt parti, vilka blir
            konsekvenserna för er del av att ni gick ut med ett budskap och
            att verkligheten blev någonting helt annat?
          </note>
          <note>
            Pontus Wiklund tar också upp ÄDEL-reformen.
          </note>
          <note>
            Jag och en del andra talare i debatten har sagt att
          </note>
          <note>
            Socialstyrelsen i sin analys har påpekat att det inom
          </note>
          <note>
            ÄDEL-reformen finns en del som inte har fungerat helt tillfredsställande.
            Vi har också sagt att det har gått för kort tid för att man skall
            kunna göra en total utvärdering och avgöra om reformen var jättebra
            eller jättedålig.
          </note>
          <note>
            Av Pontus Wiklunds anförande skulle man däremot kunna tro att
            det mesta har varit dåligt under den tid som nu har utvärderats.
            Men det är väl ändå inte den bild som Socialstyrelsen ger? Eller
            har
          </note>
          <note>
            Socialstyrelsen alldeles fel när man säger att det i huvudsak
            är positiva erfarenheter som har kommit ut av ÄDEL-reformen? Med
            tanke på Pontus
          </note>
          <note>
            Wiklunds anförande skulle man inte kunna tro att det som Socialstyrelsen
            säger är riktigt.
          </note>
          <note type="speaker">
            Anf. 20 PONTUS WIKLUND (kds) replik:
          </note>
          <note>
            Fru talman! Kds hade inte möjlighet att delta i utarbetandet
            av ÄDEL-reformen, Jan Andersson, eftersom vi inte satt i riksdagen
            då. Vi var emellertid kritiska mot det sätt på vilket reformen
            genomfördes och även mot dess utformning.
          </note>
          <note>
            En av våra huvudinvändningar var att man inte i tid kom i gång
            med ett kvalitetskontrollsystem, som kunde användas för utvärderingar.
            Socialstyrelsen har, som jag sade, mycket höga ambitioner, men
            man startade för sent. Man skulle ha startat redan tidigare, så
            att man hade vetat hur det var och hade kunnat göra jämförelser.
            Då hade man på ett mycket bättre sätt kunnat se effekterna. Vid
            den utfrågning jag talade om sade en av de inbjudna forskarna
            att frågan är om man, när man började så sent med utvärderingen,
            verkligen kan komma fram till vad som är positivt och vad som
            är negativt i reformen.
          </note>
          <note>
            Det finns trots det andra sätt att förstå vad som har hänt. Jag
            nämnde att det fanns mycket positivt i reformen. Jag menar att
            vi nu i första hand har ett övergripande ansvar för att fånga
            upp det som inte är bra och se till att så snabbt som möjligt
            komma till rätta med detta. Det är av den anledningen som jag
            i mitt anförande i huvudsak tar upp sådant som inte är bra med
            reformen. Jag är fullt medveten om att ÄDEL-reformen har haft
            positiva effekter, men man hinner inte på denna korta tid berätta
            om allt.
          </note>
          <note>
            Kds prioriterar inte vården av de äldre, berättade
          </note>
          <note>
            Jan Andersson i sitt anförande. Visst gör vi det.
          </note>
          <note>
            Men i det ekonomiska läge vi nu befinner oss i, och som Socialdemokraterna
            har ett mycket stort ansvar för, har vi inte kommit så långt som
            vi hade hoppats. Det nämnde jag också tidigare. Vi visste inte
            under valrörelsen hur rutten ekonomin var. Vi visste inte att
            den höga levnadsnivå som vi levde på var så falsk. Nu försöker
            vi i regeringen komma till rätta med detta. Det gör att vi i kds
            inte kan få det vi i valrörelsen hade hoppats på, men vi prioriterar
            fortfarande äldrevården, och vi tar ett ansvar.
          </note>
          <note>
            Jag kan berätta att Kristdemokraterna i landsting och kommuner
            arbetar envetet med att prioritera just äldrevården och sjukvården.
            Det betyder mycket hur man arbetar ute i kommuner och landsting.
            Vi får inte alltid stöd från
          </note>
          <note>
            Socialdemokraterna, eftersom det i
          </note>
          <note>
            Socialdemokraternas tänkande ofta finns kvar en planstyrning.
            Vi är däremot positiva till effektiviseringar, eftersom sådana
            är viktiga och är till för de äldres och de sjukas bästa.
          </note>
          <note type="speaker">
            Anf. 21 JAN ANDERSSON (s) replik:
          </note>
          <note>
            Fru talman! Jag vill med det bestämdaste avvisa att vi socialdemokrater
            skulle vara emot effektiviseringar inom äldreomsorgen och äldrevården,
            om nu någon trodde det. Det är, det har jag påpekat tidigare,
            självfallet nödvändigt att genomföra effektiviseringar för att
            skapa utrymme för en bättre vård och omsorg för de äldre.
          </note>
          <note>
            Jag respekterar att kds var emot ÄDEL-reformen.
          </note>
          <note>
            Det fanns också partier som satt i riksdagen då reformen genomfördes
            som var negativa till den;
          </note>
          <note>
            det var Folkpartiet och Socialdemokraterna som drev igenom reformen.
            Jag tycker ändå att vi skall ge en riktig bild av det faktiska
            utfallet. Det vi vet hittills om utfallet av reformen är förhållandevis
            positivt. Sedan finns det ett antal områden där utfallet inte
            har varit lika positivt, och de områdena skall vi naturligtvis
            uppmärksamma.
          </note>
          <note>
            Till sist till den springande punkten: Vi var inte helt omedvetna
            om hurdan den ekonomiska situationen var när ni tog över regeringsansvaret.
            Det var inte några små ord ni tog i er mun när ni beskrev vad
            som skulle hända om kds skulle få ansvaret för vården och omsorgen.
            Det är möjligtvis inte mitt problem -- jag tycker att det i mycket
            större utsträckning är ert problem.
          </note>
          <note>
            I den verklighet som nu råder, den som kommit att råda efter
            det att kds faktiskt har fått ta över ansvaret -- kds finns med
            inte bara här i riksdagen utan också i många kommuner och landsting
            -- har de äldre inte fått det bättre, utan sämre. Jag tycker att
            kds skall lära sig något av det. Kanske borde man försöka vara
            litet mer varsam med orden och inte ta så stora ord i sin mun
            när man försöker beskriva en framtidsvision. Det är bra med framtidsvisioner,
            men det är bättre om det finns en realism i dem. I den meningen
            har
          </note>
          <note>
            Kristdemokraterna faktiskt inte varit ärliga. Det är väljarna
            -- och egentligen inte jag -- som i kommande val får döma och
            ställa kds till svars för detta. Jag kan bara konstatera att det
            inte blev som kds förespeglade i valrörelsen.
          </note>
          <note type="speaker">
            Anf. 22 PONTUS WIKLUND (kds) replik:
          </note>
          <note>
            Fru talman! Jag vill bestämt protestera mot att kds skulle ha
            använt starkare ord i valrörelsen än andra partier. Varje parti
            har sina områden som man prioriterar i valrörelsen och där man
            uttrycker förhoppningar om vart man kan nå.
          </note>
          <note>
            Jag vill påminna om att kds till stor del ligger bakom att vi
            nu har två stora utredningar på gång som skall kartlägga behoven
            inom sjukvården. Det är
          </note>
          <note>
            Prioriteringsutredningen, där en kristdemokrat är ordförande,
            och Utredningen om sjukvårdens framtida organisation och finansiering.
          </note>
          <note>
            Vi arbetar där lika envetet med att framhålla sjukvården och
            äldreomsorgen för prioritering i samhället.
          </note>
          <note>
            Vi har också nyligen utgivit en sjukvårdspolitisk rapport, där
            vi har ett förslag om att man så fort som möjligt bör samordna
            hela välfärden.
          </note>
          <note>
            Därigenom kan prioriteringar inom samhället föras upp på ett
            för allmänheten och den enskilde relevant plan. Samordningen bör
            gälla hela välfärdssektorn, som sjukvård, medicinsk rehabilitering,
            sjukförsäkring och sjukförmåner, arbetsskadeförsäkring, förtidspensionering,
            bostadssubventioner och alla övriga bidrag till hushåll och organisationer.
          </note>
          <note>
            Då menar vi att allmänheten också på ett annat sätt kan få en
            förståelse för hur medlen bör prioriteras.
          </note>
          <note>
            Vi är övertygade om -- vilket också visat sig vid många opinionsundersökningar
            -- att allmänheten då kommer att vilja prioritera över en del
            av de stora samhällsresurser, som vi trots allt har, till just
            sjukvården och äldreomsorgen.
          </note>
          <note>
            Talmannen anmälde att Jan Andersson anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 23 EVA ZETTERBERG (v):
          </note>
          <note>
            Fru talman! Det föreliggande betänkandet om äldreomsorgen rymmer
            en hel del intressanta upplysningar. Jag tänker framför allt på
            dokumentationen av den intressanta hearing som socialutskottet
            höll här i riksdagen i höstas. Jag som inte var med tidigare i
            socialutskottet har med intresse tagit del av dessa beskrivningar.
            Jag är något överraskad över att de inte avsatt mer spår i betänkandets
            sluttext.
          </note>
          <note>
            Som flera talare varit inne på, framför allt Jan
          </note>
          <note>
            Andersson, sker i dag nedskärningar i kommunerna vad gäller äldreomsorgen.
            Bl.a.
          </note>
          <note>
            SKTF har gjort rapporter och visat i exakta tal hur mycket det
            här gäller. Det är svårt att komma ifrån detta.
          </note>
          <note>
            Jan Andersson var inne på att det ibland gäller om man önskar
            få baka en sockerkaka, städa eller gå på promenad. Vad jag känner
            till på många håll, framför allt i Stockholm, står mycket sällan
            valet om att få en sockerkaka bakad. Man får i de flesta fall
            vara mycket nöjd för en städning eller för att få de mest elementära
            behoven tillgodosedda.
          </note>
          <note>
            Det pågår en kampanj från Röda korset där man vill värva människor
            att ställa upp för äldre, att hälsa på och göra just detta som
            ligger utanför det som hemtjänsten kan avkrävas. Men problemet
            är ofta att den riktar sig till människor som har lätt att få
            kontakter, som på ett enkelt sätt kan skaffa sig nya bekanta.
          </note>
          <note>
            Vi vet att många äldre eller handikappade inte har så lätt för
            sig. De har kanske svåra problem och kan inte så lätt knyta an
            till en person från en frivilligorganisation. Det är oerhört väsentligt
            med samhällets stöd i form av äldreomsorg i både kommuner och
            landsting. Detta gäller i synnerhet de äldre utan goda kontakter.
          </note>
          <note>
            Det finns en motion från My Persson om en äldreombudsman. Hon
            har också tagit upp frågan här i debatten. Jag tycker att tanken
            är god och förslaget viktigt att framställa. Men My Persson ingår
            i ett regeringsparti. Därför undrar jag varför det inte kommer
            en proposition från regeringen.
          </note>
          <note>
            Har inte My Persson och Moderaterna med sig de andra regeringspartierna?
            Det skulle vara intressant att få se något konkret förslag på
            den punkten.
          </note>
          <note>
            Det skulle också vara intressant att se vad motionerna om äldreomsorg
            för invandrare leder till. Vi vet att det finns stora behov för
            vissa invandrargrupper. Framför allt de som kommer från mindre
            språkområden har svårt att få naturliga kontakter med äldre på
            de sjukhem och långvårdskliniker där de ligger. Där finns sällan
            någon mer från samma språkområde.
          </note>
          <note>
            Jag skulle gärna vilja återknyta till frågan om valfrihet, som
            Ulla Orring och flera andra varit inne på här. Jag tror inte någon
            av oss anser att äldre inte skulle få välja och om möjligt själva
            få bestämma vem som skall komma hem och hjälpa dem med olika personliga
            sysslor och själva tala om vad de har för olika behov. Men problemet,
            som jag ser det, är att de äldre som har möjlighet att välja också
            kan göra det, men de är inte i störst behov av hjälp.
          </note>
          <note>
            Jag skall gärna kosta på mig att vara personlig. Jag har i min
            omgivning flera exempel på äldre. Jag tänker på min mamma, som
            är 83 år gammal. Hon har arbetat hela sitt liv och mår väldigt
            bra. Hon kan nu på sin ålders höst ägna sig åt att forska i det
            hon har varit mest intresserad av i hela sitt liv. Hon åker på
            olika seminarier i Uppsala. Hon lever alltså ett väldigt bra liv,
            som jag naturligtvis är glad åt.
          </note>
          <note>
            Hon har flera friska barn som hjälper henne med allt möjligt
            på hemmaplan. Det gör att hon alltså med glädje kan avstå från
            hemtjänst och andra insatser från samhället.
          </note>
          <note>
            Men jag har -- liksom säkert många av er andra --
          </note>
          <note>
            också många andra närstående som har en helt annan situation.
            Jag har i min nära omgivning två äldre kvinnor i ungefär samma
            ålder som i dag är senildementa. Vilken valfrihet har de? På vilket
            sätt kan de tala om vilka behov de har? De kan inte uttrycka det.
            Men det är för dessa människor det är så viktigt att samhället
            ställer upp.
          </note>
          <note>
            Då duger det inte att komma med en check med vilken de kan välja
            vilken städhjälp de vill ha eller inte. För dem är detta ointressant.
            Det är vi andra, som har intellektet i behåll, som skall se till
            att den gamla som behöver hjälp med olika sysslor får den, oavsett
            om det sker med checkar eller inte.
          </note>
          <note>
            Det exempel Ulla Orring tog, som beskrevs i
          </note>
          <note>
            Kommunaktuellt, är naturligtvis bra. Det är ingen som missunnar
            henne att få sina checkar. Men det är inte den gruppen människor
            vi talar om i första hand.
          </note>
          <note>
            I protokollet från hearingen i höstas talas om
          </note>
          <note>
            ÄDEL-reformen. Jag skall inte här upprepa de synpunkter som mitt
            parti hade. Reformen är genomförd. Det som i dag är angeläget
            är att det blir så bra som möjligt nu när beslutet är taget. Men
            vi kan i protokollet se att det finns en hel del problem.
          </note>
          <note>
            Jag tänker på bl.a. Lars Wernerssons rapport. Han är överläkare
            i Kalmar och beskriver en hel del problem. Ett yttrande han gjorde
            som oroar mig mycket gällde en enkät som han hade gjort i samband
            med ett seminarium. Där tillfrågades kommunalt anställda resp.
            landstingsanställda inom äldrevården om de ansåg det vara rätt
            att ge äldre och svårt sjuka en spruta för att snabbt kunna avsluta
            livet. Därvid svarade 90 % från den kommunala sidan att det var
            fullt okej, medan de från landstingssidan som jobbat länge inom
            äldreomsorgen till 90 % svarade att man inte skulle göra det.
          </note>
          <note>
            Jag menar att det uppenbarligen finns stora behov på den kommunala
            sidan av information som kan öka respekten för de äldre.
          </note>
          <note>
            Det gavs också andra exempel på de problem som finns i ÄDEL-reformens
            spår.
          </note>
          <note>
            Fru talman! Jag skall avsluta med att yrka bifall till den socialdemokratiska
            reservationen. Jag behöver inte upprepa de argument Jan Andersson
            har framfört. Det är av största vikt att man genomför denna analys
            av äldreomsorgen. Det överraskar mig att inte majoriteten ställer
            sig bakom detta.
          </note>
          <note>
            Vi har på motsvarande sätt nyligen fått en sådan rapportering
            från Socialstyrelsen vad gäller barnomsorgen och de nedskärningar
            som på det området sker i kommunerna. Detsamma vore väl angeläget
            här.
          </note>
          <note>
            Jag skulle vilja fråga My Persson, som är så angelägen om äldreomsorgen:
            Varför vill ni från den borgerliga majoriteten inte ha motsvarande
            analys när det gäller de äldres behov? Varför skall vi enbart
            ägna oss åt att se på hur ÄDEL-reformen slagit ut? Varför inte
            se över huvud taget hur äldreomsorgen ser ut i dag, vilka problem
            som finns och behovet av högkostnadsskydd?
          </note>
          <note type="speaker">
            Anf. 24 ULLA ORRING (fp) replik:
          </note>
          <note>
            Fru talman! Jag tror inte att vi kan säga att tillståndet över
            hela vårt land är idealt. Det finns stora variationer. Jag pekade
            på ett exempel på valfrihet -- Gulli Lundborg som kunde få privat
            städcheck i sin kommun Nacka. Det är ett vardagsexempel som visar
            att man kan ordna på olika sätt och att man kan tillåta de äldre
            att välja.
          </note>
          <note>
            Gulli Lundborg säger själv: Jag är mycket nöjd med den privata
            städfirman, som jag nu betalar med den här checken.
          </note>
          <note>
            Varför har jag tagit upp det här exemplet? Jo, jag har gjort
            det av den enkla anledningen att det har varit ett överförmynderi
            gentemot de äldre. Det har inte minst varit dikterat från socialdemokratiskt
            håll, från sociademokratiskt styrda kommuner.
          </note>
          <note>
            Man har inte litat på de äldre, och man har inte trott att de
            har tillräckligt gott omdöme. Men så är inte fallet. Alla äldre
            är olika.
          </note>
          <note>
            Eva Zetterberg säger att hon tar upp privata personliga exempel.
            Det är ju från det privata livet som vi har våra erfarenheter.
            Min mamma bodde på ett ålderdomshem när hon var 93 år. Under den
            tiden följde jag väldigt noga hur hon hade det. Jag är mycket
            glad över att man i min hemkommun
          </note>
          <note>
            Umeå, tack vare ett stimulansbidrag för byggande av gruppbostäder,
            ganska nyligen har tagit i bruk ett gruppboende. Det bor nu fem
            äldre damer där, vilka är något förvirrade, men som har en utomordentligt
            fin vård. Detta har blivit möjligt genom de stimulansbidrag som
            möjliggjordes tack vare ÄDEL-reformen.
          </note>
          <note>
            Det är så här vi skall fortsätta. Vi skall fortsätta att prioritera
            vården. Vi skall fortsätta att bygga ut, så att de äldres önskemål
            blir tillfredsställda. Vi skall inte ''trycka på'' dem några färdiga
            lösningar, utan det här arbetet skall ske i samarbete med anhöriga,
            vårdpersonal, frivilliga organisationer och andra.
          </note>
          <note>
            Först då kan vi kanske säga att vi har ett humant och bra samhälle
            för de äldre.
          </note>
          <note type="speaker">
            Anf. 25 EVA ZETTERBERG (v) replik:
          </note>
          <note>
            Fru talman! Vi tycks vara helt överens i vad gäller den senare
            punkten, dvs. att utbyggnaden av äldreomsorgen självfallet måste
            ske i samförstånd med de äldre själva, med anhöriga och med personal
            -- därom råder inga tvivel.
          </note>
          <note>
            Ulla Orring tar upp stimulansbidraget för utbyggt gruppboende.
            Jag har inte haft några som helst invändningar mot det, tvärtom.
            Det har varit bra.
          </note>
          <note>
            Man kan däremot diskutera om medlen har räckt till, eftersom
            den verkliga kostnaden för att bygga gruppbostäder är väsentligt
            högre. Men det är ett mycket bra boende, som vi ytterligare bör
            bygga ut.
          </note>
          <note>
            Jag vill peka på det här med valfrihet. Valfrihet är bra, men
            vilka är det som kan välja? Gulli
          </note>
          <note>
            Lundborg i Nacka kan välja. Min mamma kan välja. En rad andra
            äldre kan välja, och jag tycker att de skall få välja. Men jag
            vill peka på att det finns stora grupper äldre som har väldigt
            svårt att välja och som inte tar för sig. Vi måste medverka till
            att framför allt de gruppernas behov blir tillgodosedda. Att komma
            och sticka en check i handen till en senildement med orden ''välj
            vilken privat städfirma du vill'' och kalla det valfrihet, är
            att tala om valfrihet på ett sätt som är helt ointressant. Vi
            måste se till att en senildement person som bor i ett gruppboende
            får sin berättigade hjälp med det som behövs. Det handlar då inte
            om rätten att välja en privat eller kommunal städfirma.
          </note>
          <note type="speaker">
            Anf. 26 ULLA ORRING (fp) replik:
          </note>
          <note>
            Fru talman! Det är ett konstigt resonemang som
          </note>
          <note>
            Eva Zetterberg hänger sig åt. Om inte alla kan välja, så skall
            ingen få välja. Om det är ett sådant samhälle som Eva Zetterberg
            vill bygga upp är jag ytterst förvånad. Jag har levt och verkat
            i det kommunala politiska arbetet länge, och jag har upplevt den
            period då vi rev de gamla ålderdomshemmen. Statsbidragsnormerna
            var sådana att det inte gick att bygga om, därför att det kostade
            kommunen för mycket. Vad ledde det till?
          </note>
          <note>
            Jo, antalet vårdplatser på ålderdomshem minskade.
          </note>
          <note>
            Jag förvånar mig mycket över att Eva Zetterberg inte kan acceptera
            ett så enkelt betalsystem som en check till en städfirma och att
            hon i sitt anförande raljerar över detta. Exemplet som jag nämnde,
            från tidningen Kommunaktuellt, talar mycket tydligt om hur man
            kan organisera servicetjänster runt omkring en människa och hur
            människan, individen, pensionären kan få tillfälle att välja själv.
          </note>
          <note>
            Ett sådant samhälle vill jag ha, bo och leva i.
          </note>
          <note type="speaker">
            Anf. 27 EVA ZETTERBERG (v) replik:
          </note>
          <note>
            Fru talman! Valfrihet är bra, Ulla Orring. Valfrihet skall vi
            ha i vårt samhälle på alla tänkbara områden.
          </note>
          <note>
            Men det som jag vill peka på är att den valfrihet som Ulla Orring
            så ivrigt pläderar för är möjlig att tillämpa för dem som är vid
            sina sinnens fulla bruk, för dem som har överblick och kan göra
            en bedömning av de olika städfirmor som kommunen har. Den människa
            som är exempelvis senildement har ju väldigt svårt att bedöma
            om Städfirman
          </note>
          <note>
            Karlsson eller Städfirman Svensson i Nacka bäst tillgodoser hans
            eller hennes behov. Det som gäller i sådana fall är att kunna
            garantera att personen i fråga får sin städhjälp. Vi vet att det
            på många håll i dag har blivit betydligt färre timmar för städning,
            inköp och utflykter. Sådana saker görs inte i dag i tillräcklig
            omfattning på många håll i vårt land.
          </note>
          <note>
            Det är därför som jag, precis som
          </note>
          <note>
            Socialdemokraterna, vill ha den här analysen. Vi är nämligen
            inte förmögna att se om det här är enstaka exempel på hur illa
            nedskärningarna slår för de äldre eller om det är en beskrivning
            på hur dåligt det är över lag. Jag förstår därför inte att Ulla
          </note>
          <note>
            Orring och den borgerliga majoriteten inte vill ha en sådan här
            analys. Vi skulle därmed klart och tydligt kunna se var problemen
            finns och om de är enstaka eller om de gäller för hela landet.
          </note>
          <note>
            Talmannen anmälde att Ulla Orring anhållit att till protokollet
            få antecknat att hon inte ägde rätt till ytterligare replik.
          </note>
          <note type="speaker">
            Anf. 28 MY PERSSON (m) replik:
          </note>
          <note>
            Fru talman! Tack för stödet i vad gäller äldreombudsman! Det
            uppskattas. Det är faktiskt så, att jag nog har stöd även från
            mitt parti. Jag får nog lov att ge en bakgrund till detta.
          </note>
          <note>
            I dag har vi fyra statliga ombudsmän i vårt land som så att säga
            omfattar oss alla. Ett förslag är nu framlagt om att inrätta fler
            statliga ombudsmän.
          </note>
          <note>
            Det finns förslag om en barnombudsman. Jag är egentligen av den
            principiella uppfattingen att vi bara skall ha fyra statliga ombudsmän.
            Om vi börjar med att inrätta fler ombudsmän släpper vi loss en
            lavin av personer som företräder en grupp eller åsikt och som
            kommer att vilja ha en egen ombudsman. När vi nu här i riksdagen
            sannolikt, som det har stått i tidningen kommer att besluta om
            en barnombudsman -- hon tycks vara utsedd också -- har jag sagt
            mig att behovet av en äldreombudsman är vida större.
          </note>
          <note>
            Barnen har i dag en FN-konvention till sitt skydd.
          </note>
          <note>
            De har en egen myndighet under departementet.
          </note>
          <note>
            De har många olika, stora grupper som kämpar och slåss för dem.
            Det är bra. Jag är också en av dem som slåss för barnens rättigheter.
            Men dem som
          </note>
          <note>
            Eva Zetterberg och jag och alla andra här i dag har talat för
            är de mycket gamla, mycket sjuka, som inte kan föra sin egen talan
            och som verkligen har det svårt. De har inte lika stora och kraftfulla
            grupper som kämpar för dem.
          </note>
          <note>
            Med vetskap om hur det fungerar i riksdagen måste man förbereda
            jorden i tid. Det betyder att jag ser den motion som jag nu väckt
            som en motion som förhoppningsvis om ett antal år kommer att bära
            frukt. Motionen om en barnombudsman har ju faktiskt upprepats
            under några år.
          </note>
          <note>
            Jag tror nog att jag har mitt parti och många andra bakom mig
            -- skam vore det annars, då behovet av en äldreombudsman är otroligt
            stort.
          </note>
          <note>
            Jag skall också hastigt kommentera Eva
          </note>
          <note>
            Zetterbergs fråga till mig om en analys. Jag har samma svar att
            ge henne som jag gav Jan
          </note>
          <note>
            Andersson. När vi nu har givit Socialstyrelsen bemyndigande att
            under fem år, med rapportering varje år, följa ÄDEL-reformen --
            som ni kallar den, och det må vara -- och det är så många aspekter
            som skall tas upp, tycker jag att detta kan vara till fyllest
            i dag. Om rapporteringen visar, om ett eller två år, att det icke
            är till fyllest får man ompröva detta. Jag har en tillit till
            Socialstyrelsen och vad deras rapportering kommer att ge oss.
          </note>
          <note type="speaker">
            Anf. 29 EVA ZETTERBERG (v) replik:
          </note>
          <note>
            Fru talman! Jag skall inte diskutera frågan om analys av äldreomsorgen
            ytterligare med My
          </note>
          <note>
            Persson. Vi kan ha tillit till Socialstyrelsen, men problemet
            är att det inte ingår i direktiven att göra en totalanalys av
            äldreomsorgen. Det är helt uppenbart att direktiven handlar om
            ÄDEL-
          </note>
          <note>
            reformen. Man kan hoppas att de tar med andra saker i farten,
            men det är inte syftet med rapporteringen.
          </note>
          <note>
            När det gäller en äldreombudsman blir jag litet oroad över My
            Perssons svar, då jag inte kan tolka det på annat sätt än att
            My Persson anser att barnombudsmannen skall stå tillbaka för en
            äldreombudsman. Det ser jag som ett oroande tecken. Det är återigen
            så, som så ofta händer, att man ställer olika grupper som har
            svårt att föra sin egen talan mot varandra. Barn har inte heller
            talerätt i vårt samhälle, annat än via vuxna. Därför är det beklagligt
            om man ställer de två funktionerna mot varandra.
          </note>
          <note>
            Vi får i så fall diskutera möjligheterna att utöka antalet ombudsmän.
            Jag tror inte att My Persson har rätt i det hon säger, nämligen
            att risken finns att behovet av ombudsmän växer lavinartat. Det
            finns inte så många områden i samhället som behöver en speciell
            bevakning, utan det skulle mycket väl vara möjligt att komplettera
            med en äldreombudsman, utan att man för den skull får 20 andra
            områden på köpet.
          </note>
          <note type="speaker">
            Anf. 30 MY PERSSON (m) replik:
          </note>
          <note>
            Fru talman! Jag vet inte hur mycket Eva Zetterberg och jag har
            gemensamt, men det tycks vara ytterligare en sak: vi värnar båda
            två om barn och gamla. Då kommer vi in på det som jag är så oroad
            över vad gäller ombudsmannafunktionen, som socialministern har
            talat om här i kammaren, nämligen att solidariteten människor
            emellan kommer att sättas på prov när det är svåra tider.
          </note>
          <note>
            Det är en aspekt man skall tänka på, när man är i färd med att
            inrätta ytterligare en statlig ombudsman för en snävare krets
            än de fyra som redan finns.
          </note>
          <note>
            Eva Zetterberg säger att det nog inte finns så stora behov för
            så många grupper, men vi kan väl vara överens om att en grupp
            som ser en möjlighet kanske anser att behovet är rätt stort. Jag
            tror därför att många kommer att knacka på dörren och vill ha
            ombudsmän.
          </note>
          <note>
            Det handlar givetvis om det som Eva Zetterberg själv säger, dvs.
            att vi inte får börja slåss grupper emellan. Jag vill ändå påstå
            att det inte är min mening att vi skall låta äldreombudsmannen
            komma till på bekostnad av barnombudsmannen --
          </note>
          <note>
            det borde inte vara tvärtom heller. Det lyckliga vore att vi
            inte införde ytterligare statliga ombudsmän.
          </note>
          <note>
            Om vi nu kommer att införa barnombudsmannen --
          </note>
          <note>
            vilket jag tror, och vilket säkert är mycket bra för våra barn
            -- behövs definitivt också äldreombudsmannen. Jag tror att han
            behövs än mer än barnombudsmannen. Det handlar kanske mer om semantik
            om vi fortsätter det resonemanget. Båda grupperna har givetvis
            behov, och därför har jag velat lyfta fram äldreombudsmannafunktionen,
            som jag tycker är mycket viktig.
          </note>
          <note type="speaker">
            Anf. 31 JERZY EINHORN (kds):
          </note>
          <note>
            Fru talman! Jag ville inte förlänga debatten, och därför hade
            jag inte anmält mig tidigare. Vi är överens om allting i utskottets
            betänkande. Det som skiljer är i fråga om riksdagen skall uppdra
            åt regeringen att göra en analys eller inte.
          </note>
          <note>
            Jag går upp i debatten eftersom man i anföranden här har alluderat
            på vad jag tidigare har sagt. Med risk för att upprepa vad andra
            har sagt -- kanske bättre än jag -- vill jag säga att jag delar
            alla talares, bl.a. Jan Anderssons, oro för äldrevården. Jag känner
            särskilt stark oro för framtiden. Antalet äldre kommer att fortsätta
            att öka fram till år 2020, och frågan är om vi har beredskap för
            detta.
          </note>
          <note>
            Jag kan däremot inte hålla med om den mörka bild som tecknas
            här. Det är mycket som har blivit bättre. Jag har rest mycket
            i Sverige, ofta med socialutskottet. Jag kan nämna detta med att
            sjukhem har blivit kommunaliserade. Jag har inte varit medveten
            om den förbättring som kommer att ske, när sjuksköterskor blir
            chefer för sjukhemmen. När vi läkare tidigare hade ansvaret där
            hade vi en tendens att medikalisera de äldres problem, men detta
            har nu minskat.
          </note>
          <note>
            Det har blivit bättre genom att kommunerna har fått ökad handlingsfrihet,
            men mycket mer behöver göras. Vi är överens om detta. Det som
            kan göras i fortsättningen styrs i viss mån av den medicinska
            utvecklingen.
          </note>
          <note>
            Jag är mycket glad att vi i utskottet var eniga om att ta upp
            den palliativa vården, dvs. vården i livets slutskede. Jag har
            förmånen att sedan 1986
          </note>
          <note>
            representera Sverige i en samarbetsgrupp med EG
          </note>
          <note>
            där man drar upp riktlinjer för förbättring av vården i livets
            slutskede. Rehabilitering har varit ett medicinskt försummat område,
            och det gäller att kunna erbjuda vår befolkning den utveckling
            som sker där. Vi behöver utveckla stödet åt anhöriga. Vi har inte
            tillfredsställande metoder för kvalitetsuppföljning och kvalitetskontroll.
            Det har man knappast i andra länder heller. Det är också ett nytt
            område.
          </note>
          <note>
            Frågan är om de problemen bäst kan lösas genom att vi uppdrar
            åt regeringen att göra en analys av den totala utvecklingen inom
            äldrevården. Jag måste medge att jag initialt kände sympati för
            förslaget, men vid närmare eftertanke fann jag att det är Socialstyrelsen
            som är tillsynsmyndigheten över sjukvården. Jag tror att Socialstyrelsen
            har de bästa förutsättningarna att inte bara göra en sådan analys
            men att kontinuerligt följa utvecklingen. Vi kan diskutera, inte
            minst med ledning av den debatt som har förts här, en utvidgning
            av Socialstyrelsens uppdrag. Det kan vi gott göra, om man upplever
            att det är för snävt för att man skall kunna göra den analys man
            behöver. Det räcker inte med en ögonblicksbild, utan det krävs
            en löpande kvalitetsuppföljning och kvalitetskontroll. Där tror
            jag att Socialstyrelsen i Sverige i dag, med de ansatser som man
            gör, har de bästa förutsättningarna att göra det.
          </note>
          <note>
            Jag känner inte så stor oro för dem som är på institutioner.
            Jag känner oro för dem som är hemma; vi vet ganska litet om hur
            det går för dem.
          </note>
          <note>
            Jag vill vidare anmäla att jag känner stark sympati för förslaget
            om en ombudsman eller regionala ombudsmän för äldre, eller att
            på något annat sätt tillgodose detta behov. De är lika utsatta
            och lika hjälplösa som barn, och de har inte sina föräldrar kvar.
          </note>
          <note>
            Eftersom det inte finns en ungdomsminister i regeringen bör vi
            kanske inte ha en särskild minister för äldrefrågor. Men något
            av statsråden bör ha med i sitt uppdrag just dessa saker.
          </note>
          <note>
            Jag tycker att debatten har varit positiv. Det är klart att den
            ibland tillspetsas med synpunkter -- vi kan ju vara för eller
            emot varandras åsikter.
          </note>
          <note>
            Slutligen yrkar jag bifall till utskottets hemställan i betänkandet.
          </note>
          <note type="speaker">
            Anf. 32 JAN ANDERSSON (s):
          </note>
          <note>
            Herr talman! Inte heller jag tycker att allting är illa inom
            äldreomsorgen. Det finns positiva tendenser också.
          </note>
          <note>
            Anledningen till att vi socialdemokrater ändå vill ha en analys
            är det faktum att vi ser ett antal oroande tendenser. Vi vill
            ha en samlad bild för att utifrån en sådan vidta de åtgärder som
            behövs. Det har vi sagt ett antal gånger.
          </note>
          <note>
            Personligen tror jag, Jerzy Einhorn, att kds valframgång till
            icke ringa del berodde på Jerzy
          </note>
          <note>
            Einhorns insatser i valrörelsen -- just med tanke på hans signaler
            och på den kunskap han visade i sjukvårdsfrågor och frågor som
            rör de äldre. Jag är helt säker på att det bland kds väljare fanns
            förväntningar. Man trodde att det här skulle ge resultat i praktiken,
            dvs. skapa bättre förhållanden för de äldre.
          </note>
          <note>
            Tycker Jerzy Einhorn att nämnda förväntningar har infriats? Om
            det inte är så som jag har försökt att beskriva förhållandena,
            vilka konsekvenser tar då
          </note>
          <note>
            Jerzy Einhorn politiskt? Jag har lyssnat på Jerzy
          </note>
          <note>
            Einhorn och jag har också hört Pontus Wiklund i dag säga: Vi
            har varit med om att tillsätta två utredningar.
          </note>
          <note>
            Ja, men för det första skall utredningarna jobba under lång tid,
            och saker händer snabbt i verkligheten. För det andra har vi inte
            en aning om vad utredningarna skall komma fram till. Om alla förslag
            som vi lägger fram, t.ex. förslaget om en analys, säger man: Det
            här förslaget är ganska bra, men vi kan ändå inte bifalla det.
          </note>
          <note>
            Vilken trovärdighet skapas därmed hos allmänheten? Det är blir
            ju bara ett tyckande. De vackra orden kan jag instämma i. Men
            det är det som i praktiken sker som slutligen räknas.
          </note>
          <note>
            Det är en något konstig ordning här. Men det är väl upp till
            kds att ta ställning här. Pontus Wiklund, som inte sitter med
            i socialutskottet, pläderar ju för ett antal enskilda motioner
            som ett enigt socialutskott avstyrkt -- alltså bl.a. Jerzy Einhorn.
          </note>
          <note>
            Jag måste fråga: Tycker ni i kds att de här motionerna är så
            bra att de egentligen borde ha tillstyrkts, eller gäller Jerzy
            Einhorns ställningstagande i socialutskottet -- nämligen att det
            riktiga är att avstyrka motionerna?
          </note>
          <note type="speaker">
            Anf. 33 JERZY EINHORN (kds):
          </note>
          <note>
            Herr talman! Tack, Jan Andersson, men jag tror att min betydelse
            överskattas. Det gäller både i det senaste valet och i andra sammanhang.
          </note>
          <note>
            Jag vill nog understryka att vårt parti har varit med i riksdagen
            i bara drygt ett och ett halvt år och att utvecklingen inom äldrevården
            och sjukvården faktiskt formas under en väldigt lång tid. Vilka
            förväntningar kan man ha när det gäller att åstadkomma stora förändringar,
            just med tanke på att det rör sig om ett och ett halvt år? Själv
            är jag ganska nöjd med det som har hänt under den här tiden. Vi
            skall inte förakta riksdagen, som ändå gör ett försök att ta ett
            helhetsgrepp om problemen inom sjukvården och omsorgen.
          </note>
          <note>
            Det talas här om vackra ord. Ja, alla använder vi mycket vackra
            ord, som inte omedelbart resulterar i ett förverkligande av det
            som det talas om.
          </note>
          <note>
            Vidare talar Jan Andersson om motionsbehandlingen. Jag har sagt
            att jag känner sympati för vissa motioner. Jag lyssnar och jag
            tar del av det som händer i utskottet. Vi måste bli eniga. Vissa
            saker är det realistiskt att genomföra i år. Annat kanske kan
            förverkligas först någon gång i framtiden.
          </note>
          <note type="speaker">
            Anf. 34 JAN ANDERSSON (s):
          </note>
          <note>
            Herr talman! Inte heller jag tycker att man skall ha alltför
            stora förväntningar när det gäller att åstadkomma snabba förändringar
            på olika samhällsområden. Men det ställer krav på oss politiker.
            Vi skall inte sträva efter att skapa stora förväntningar. Litet
            till mans får vi nog ta åt oss i det avseendet och erkänna att
            vi nog ibland har skapat förväntningar.
          </note>
          <note>
            Den bild och de förväntningar som kds skapade i valrörelsen när
            det gäller kraven på en förbättrad äldreomsorg var inte av litet
            format, menar jag.
          </note>
          <note>
            Med tanke på hur det ser ut i verkligheten -- det gäller ekonomiska
            nedskärningar samt avgiftshöjningar inom både vården och omsorgen
            --
          </note>
          <note>
            är det nu helt annorlunda jämfört med den framtidsvision som
            kds skapade i valrörelsen. Jag tycker att ni borde kunna vara
            så pass ärliga att ni erkänner att det är så.
          </note>
          <note>
            Sedan några ord om motionsbehandlingen. Jag tyckte att sättet
            att behandla ärendet i kammaren var mycket konstigt. Det är väl
            ofta så att vi litet till mans yrkar avslag på ett antal motioner
            som vi ändå känner viss sympati för. Vi kan ha s.k. positiva skrivningar.
            Men Pontus Wiklund satt inte med i socialutskottet tidigare. Naturligtvis
            är han således inte medansvarig för det här betänkandet. Men han
            har närmast pläderat för de motioner som kdsledamöter väckt.
          </note>
          <note>
            Jag vill slutligen bara påpeka att utskottet har varit helt enigt.
            Jag inkluderar då kds-ledamoten Jerzy
          </note>
          <note>
            Einhorn, som har yrkat avslag på aktuella motioner.
          </note>
          <note type="speaker">
            Anf. 35 PONTUS WIKLUND (kds) replik:
          </note>
          <note>
            Herr talman! Det är helt enkelt så, Jan Andersson, att väckta
            motioner har medgivits av kds sociala kommitté. Både Jerzy Einhorn
            och jag sitter med i den kommittén. Anledningen till att jag tog
            upp de aktuella motionerna var att jag ville visa att droppen
            urholkar stenen. Jag hade inget yrkande om bifall. Men jag menar
            att det är frågor som vi återkommer till.
          </note>
          <note>
            Genom att fler sätter sig in i den här problematiken hoppas jag
            på en mera positiv inställning till dessa frågor från alla partier.
          </note>
          <note type="speaker">
            Anf. 36 JERZY EINHORN (kds):
          </note>
          <note>
            Herr talman! Jag tycker att vi skall vara litet mer precisa när
            vi tar stora ord i vår mun. Jag vet faktiskt inte vilka stora
            förväntningar och vilken bild av stora förändringar som vi, mitt
            parti eller jag personligen, stod för. Jag minns allt jag sagt,
            men jag tycker inte att vi, alltså vare sig jag eller mitt parti,
            har lovat mer än vad vi kunnat hålla.
          </note>
          <note>
            Sedan till frågan om ekonomiska nedskärningar.
          </note>
          <note>
            Ja, jag beklagar faktiskt, Jan Andersson, att den nuvarande regeringen
            fortsatte med tidigare regeringars politik med ytterligare indragningar
            av resurser från landsting och kommuner.
          </note>
          <note>
            När vi kritiserar varandra för sådana här saker kan vi dock inte
            vara helt historielösa. De stora neddragningarna gjordes av tidigare
            regeringar.
          </note>
          <note>
            Det rörde sig om 34 miljarder kronor, eller mera.
          </note>
          <note>
            Men jag vill också peka på en sak som jag är väldigt glad för.
            Beträffande de krispaket som visserligen drabbat mycket i vårt
            samhälle gjordes nämligen inga ytterligare neddragningar i landsting
            och kommuner.
          </note>
          <note type="speaker">
            Anf. 37 JAN ANDERSSON (s):
          </note>
          <note>
            Herr talman! Ja, det är sant att det inte var första gången som
            nedskärningar gjordes i kommuner och landsting. Men faktum är
            att de nya nedskärningarna lades på tidigare nedskärningar.
          </note>
          <note>
            Nuvarande regering och den riksdagsmajoritet som
          </note>
          <note>
            Jerzy Einhorn tillhör är ändå ansvariga för de ytterligare 7,5
            miljarder i nedskärningar som gäller för kommuner och landsting.
            Det är ert ansvar, och det påverkar dagligen verksamheten i kommuner
            och landsting bl.a. när det gäller de äldre. Det är alltså fråga
            om nedskärningar med ytterligare 7,5
          </note>
          <note>
            miljarder.
          </note>
          <note>
            Om ni var emot tidigare neddragningar, skulle ni väl inte göra
            ytterligare en neddragning, Jerzy
          </note>
          <note>
            Einhorn.
          </note>
          <note type="speaker">
            Anf. 38 JERZY EINHORN (kds):
          </note>
          <note>
            Herr talman! Jag uppskattar att vi är överens när det gäller
            detta med ''ytterligare'' neddragningar, som Jan Andersson säger.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 5 §.)
          </note>
          <note>
            5 § Alkoholpolitiken
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1992/93:SoU17 Alkoholpolitiken.
          </note>
          <note type="speaker">
            Anf. 39 EVA ZETTERBERG (v):
          </note>
          <note>
            Herr talman! Jag skall avstå från en längre alkoholpolitisk utläggning
            med anledning av socialutskottets betänkande om alkoholpolitiken.
          </note>
          <note>
            Den politiken tror jag att många av oss har tagit del av vid
            flera tillfällen.
          </note>
          <note>
            I det här sammanhanget vill jag bara framföra att jag naturligtvis
            starkt beklagar att utskottet har valt att i stort sett inte behandla
            den motion som
          </note>
          <note>
            Vänsterpartiet har väckt. Motioner har väckts av andra partier
            också, men man har inte behandlat yrkandena i vår motion på det
            alkoholpolitiska området.
          </note>
          <note>
            Jag beklagar att man har hänvisat samtliga våra motionsyrkanden
            till den utredning som pågår. Jag vet att det är en alkoholpolitisk
            utredning som har tillsatts med mycket god expertis, men jag anser
            ändå att man hade kunnat skicka med en hel del direktiv. Man hade
            kunnat skicka med en hel del av våra motionskrav.
          </note>
          <note>
            Det som är väsentligt för Vänsterpartiet, och som vi har uttryckt
            i den här motionen, är att behålla en restriktiv alkoholpolitik.
            Där har vi en rad konkreta förslag.
          </note>
          <note>
            Vi menar att man måste kombinera restriktiv alkoholpolitik med
            att över huvud taget bidra till att utveckla samhället så att
            sociala problem, alkoholproblem, m.m. inte uppstår. Men vi tror
            att det krävs en kombination av goda uppväxtmiljöer, miljöer för
            ungdomar där det inte förekommer alkohol och restriktiv alkoholpolitik.
            Det är det som kan ge minskat missbruk och minskat alkoholbruk.
          </note>
          <note>
            Jag vill också passa på att konstatera att det finns en mycket
            intressant bilaga till socialutskottets betänkande, från den hearing
            som ägde rum på det här området i november 1992. Jag vill också
            påpeka för dem som inte har tagit del av detta att Kjell E
          </note>
          <note>
            Johanssons Alkoholpolitikens ABC därefter har utkommit som specialutgåva.
            Jag vill hänvisa till den. Där finns en rad olika konkreta förslag,
            förutom en del som återfinns i vår motion. Jag önskar att så många
            som möjligt tar del av detta.
          </note>
          <note>
            När jag nu yrkar bifall till yrkandena i
          </note>
          <note>
            Vänsterpartiets motion vill jag understryka att det hade varit
            av största vikt att skicka dessa förslag till den alkoholpolitiska
            kommittén, eftersom vi har en rad yrkanden från exempelvis Ny
            demokrati som går i totalt annan riktning än vi önskar. De vill
            bl.a.
          </note>
          <note>
            ta bort det statliga monopolet och göra det möjligt med fri försäljning
            av alkohol i livsmedelsaffärer.
          </note>
          <note>
            Just därför, herr talman, hade det varit viktigt att skicka med
            några uppfattningar från utskottet om i vilken riktning alkoholpolitiken
            skall gå.
          </note>
          <note type="speaker">
            Anf. 40 MARGARETA VIKLUND (kds):
          </note>
          <note>
            Herr talman! Av fysiologiska skäl tål kvinnan alkohol sämre än
            mannen. Alkoholen bryter ner hennes kropp fortare. Hon har inte
            heller någon tålig alkoholisthustru, som näst intill självutplåning
            ställer upp för henne. Hon dricker ofta inte bara sönder sig själv,
            utan också sitt sociala sammanhang. Utförsbacken för kvinnor är
            brantare än för män. Det gäller både den sociala miljön och fysiska
            och psykiska skador.
          </note>
          <note>
            Det manliga alkoholmissbruket är i hög grad präglat av att dricka
            i sällskap med andra män, även om det också finns dolt missbruk.
          </note>
          <note>
            Kvinnor med början till alkoholproblem har ofta ett dubbelt konsumtionsmönster.
            De har dels ett socialt acceptabelt och oproblematiskt drickande,
            dels ett klart alkoholistiskt drickande i ensamhet utan andras
            kännedom. Detta dubbla konsumtionsmönster kan, om det fortsätter,
            på sikt övergå till ett tydligt alkoholistiskt drickande.
          </note>
          <note>
            En kvinnlig missbrukare är också mer illa sedd än en manlig.
            Det kan vara en av orsakerna till att det kvinnliga missbruket
            är mer dolt än det manliga.
          </note>
          <note>
            Herr talman! Under den senaste tioårsperioden har man genom olika
            vetenskapliga undersökningar kunnat fastställa flera samband mellan
            den mängd alkohol en kvinna uppgivit att hon druckit under graviditeten
            och eventuella skador hos ett nyfött barn. De sambanden kan bl.a.
            spåras i att barnet har s.k. fetalt alkoholsyndrom, dvs. lägre
            födelsevikt, mindre födelselängd, störningar i det centrala nervsystemet
            i samband med födelsen och strax efter samt missbildningar av
            olika slag.
          </note>
          <note>
            Trots denna kunskap är det sällsynt med särskilda insatser för
            gravida missbrukande föräldrar. Det förekommer på några enstaka
            ställen inom mödrahälsovården. Ändå finns det metoder för ett
            förebyggande och behandlande arbete i alkoholfrågan inom mödra-
            och barnhälsovården.
          </note>
          <note>
            Jag tycker att det är dags att generellt ge det viktiga förebyggande
            arbetet status och politisk sanktion.
          </note>
          <note>
            Mödrahälsovården har möjlighet att uppmärksamma blivande föräldrar
            på deras alkoholkonsumtion och alkoholvanor. Personalen kan påverka
            föräldrarna att avstå från alkohol under graviditet och småbarnstid.
            Det finns utarbetade modeller för hur det kan gå till. Men det
            gäller att ta tag i de modellerna och ge dem sanktion.
          </note>
          <note>
            Jag anser att arbetet med alkoholfrågan skall ingå som en naturlig
            del i mödra- och barnhälsovårdens verksamhet. Här anser jag att
            socialutskottet mer borde ha understrukit de verksamheternas värde
            och viktiga funktion när det gäller att just förebygga alkoholskador
            hos barn och minska alkoholkonsumtionen hos blivande och nyblivna
            föräldrar. Jag anser att regeringen borde ha fått i uppdrag att
            genom bl.a.
          </note>
          <note>
            Socialstyrelsen/Folkhälsoinstitutet verka för att de utarbetade
            metoder som finns verkligen kommer till användning.
          </note>
          <note>
            Projektet Föräldrar och alkohol, FA-projektet, som Landstingsförbundet
            drivit i samverkan med
          </note>
          <note>
            Älvsborgs och Jämtlands läns landsting resulterade i att blivande
            och nyblivna föräldrar minskade sin alkoholkonsumtion påtagligt,
            eftersom personalens attityder till alkoholfrågan ändrades.
          </note>
          <note>
            En fortbildningsmodell för hälsofrågor utvecklades, en behandlingsplan
            för gravida missbrukare utarbetades, olika samverkansformer mellan
            socialtjänsten och mödra- och barnhälsovården utprövades, alkoholmissbrukare
            spårades och gavs hjälp, alkoholfrågan diskuterades i föräldragrupper
            inom mödra- och barnhälsovården, förskolan och skolan. Personalen
            blev mer engagerad och fick en större arbetsmotivation. De missbrukande
            kvinnor som omfattades av projektet avhöll sig från alkohol och
            födde friska barn.
          </note>
          <note>
            Av utredningen Skydd för det väntade barnet, SOU
          </note>
          <note>
            1987:11, framgår det att antalet alkoholskadade barn minskade
            betydligt under 80-talet. I mitten av
          </note>
          <note>
            70-talet bedömdes ungefär 2 promille av alla födda barn ha fetalt
            alkoholsyndrom, fullständigt eller delvis. Den här siffran minskade
            på fem år till 0,5
          </note>
          <note>
            promille. Till detta kan naturligtvis finnas flera förklaringar.
            En bidragande orsak, säger utredningen, är sannolikt effekter
            av hälso- och sjukvårdens insatser baserade bl.a. på projektet
          </note>
          <note>
            Föräldrar och alkohol.
          </note>
          <note>
            FA-projektet behöver lyftas fram igen och få ett starkt genomslag
            i landet, särskilt som man nu misstänker att de alkoholskadade
            barnens antal har ökat igen.
          </note>
          <note>
            Andra projekt inom hälso- och sjukvården, t.ex.
          </note>
          <note>
            Projektet Alkohol, Länssjukvård, Primärvård,
          </note>
          <note>
            ALP-projektet, har visat att många människor inte är medvetna
            om att deras alkoholkonsumtion legat på en så hög nivå som den
            egentligen har gjort. De har inte heller förstått att många av
            de problem som de söker läkare och sjukhusvård för är direkt alkoholrelaterade.
            Men många som har kommit till insikt om sambandet mellan problem
            och alkoholkonsumtion har, med visst stöd, på egen hand kunnat
            minska sitt alkoholintag och därmed också minska framtida sjukvårdskostnader.
          </note>
          <note>
            Även om statistik och olika undersökningar visar att en stor
            del av sjukvårdens verksamhet ägnas åt just alkoholrelaterade
            sjukdomar har alkoholfrågan och sambandet alkohol och sjukdomar
            ett litet utrymme inom hälso- och sjukvården inkl. läkarutbildningen.
            För att bl.a.
          </note>
          <note>
            minska sjukvårdskostnader, dvs. förbättra landets ekonomi, minska
            mänskligt lidande och okunskap är det viktigt att sjukvårdspersonal,
            inkl. läkarna, görs medvetna om sambandet mellan alkoholkonsumtion
            och fysiska och psykiska problem.
          </note>
          <note>
            Det är viktigt att de använder de kunskaperna i sitt möte med
            patienterna, så att de frågar patienterna om deras alkoholkonsumtion.
            På så sätt kan de fästa patientens uppmärksamhet på sambandet
            mellan alkoholkonsumtion och diagnoser, sjukdomar. Både ur samhällsekonomisk
            och medmänsklig synpunkt är detta viktigt.
          </note>
          <note>
            Det finns möjligheter att hjälpa människor som är på väg in i
            ett eventuellt alkoholberoende. I dagens läge har vi inte råd
            att undvara de möjligheterna ur vare sig medmänsklig eller ekonomisk
            synpunkt.
          </note>
          <note>
            Eftersom det nu finns utprövade modeller för att hjälpa människor
            med alkoholberoende innan de har fått problem är det hög tid att
            allvarligt sätta i gång arbetet för att framför allt minska kvinnors
            destruktiva alkoholdrickande.
          </note>
          <note>
            Herr talman! Egentligen borde jag yrka bifall till min egen motion,
            och hela mitt inre gör det också, därför att jag tycker att den
            är så viktig och även ganska lätt att realisera. Men jag får tills
            vidare nöja mig med utskottets svar på motionen och hoppas på
            att Folkhälsoinstitutet och den pågående alkoholkommissionen allvarligt
            tar tag i framför allt problemet kvinnor och alkohol. Jag yrkar
            således bifall till utskottets förslag.
          </note>
          <note type="speaker">
            Anf. 41 PETER KLING (nyd):
          </note>
          <note>
            Herr talman! Egentligen skulle vi ha haft en reservation från
            Ny demokratis sida i detta ärende till förmån för vår motion So292.
            Men som alla här i kammaren vet drabbades vi av ett avhopp och
            därför kunde vi inte reservera oss i utskottet.
          </note>
          <note>
            Därför har jag under överläggningen lagt fram ett yrkande som
            ansluter sig till motion So292.
          </note>
          <note>
            Jag vill börja med att yrka bifall till det förslag som jag under
            överläggningen har lagt fram.
          </note>
          <note>
            Varför tar Ny demokrati upp den här frågan? Jo, vi tror inte
            på förmynderi för svenska folket när det gäller alkohol. Jag är
            hundraprocentigt säker på att folket kan klara detta självt utan
            förmynderi. Jag vill säga till Eva Zetterberg som tror på restriktiv
            alkoholpolitik att det är helt fel.
          </note>
          <note>
            Man kan bara ta en sådan sak som mörkertalet. Det har ökat från
            15 % för fyra fem år sedan till 40 %.
          </note>
          <note>
            Det bevisar klart och tydligt att folket på ren svenska skiter
            i de här reglerna. 40 % av den totala alkoholkonsumtionen sker
            utan att Systembolaget är inblandat.
          </note>
          <note>
            Vi vill också påpeka att när vi en gång går med i
          </note>
          <note>
            EG, vilket vi hoppas att vi gör ganska snart, kommer det inte
            att finnas några systembolag eller försäljningsmonopol. De kommer
            att skrotas. Vi kommer att få fri försäljning. Då gäller det,
            som vi säger i vår motion, att allmänheten får reda på vad det
            handlar om genom massiva upplysningskampanjer och information,
            framför allt i skolorna.
          </note>
          <note>
            Hela alkoholpolitiken hänger ihop med vad vi har för beteende
            i fråga om alkohol, inte med vad vi fattar för beslut i riksdagen
            eller med att vi skall förmynda hit och dit och ha höga priser.
            Allting hänger på kunskap.
          </note>
          <note>
            Vi har yrkat bl.a. på att det statliga försäljningsmonopolet
            skall upphöra. Vi yrkar på att Systembolaget, så länge det finns,
            skall hålla öppet på lördagskvällarna. Vi vill sänka åldersgränsen
            till 18 år. Eftersom man är myndig vid 18 års ålder och kan bli
            statsminister, bör man kunna klara av dessa frågor också. Vidare
            har vi yrkat på att man skall starta en kraftig upplysningsoch
            informationskampanj i skolor, på arbetsplatser osv.
          </note>
          <note>
            Herr talman! Jag vill avsluta detta korta anförande med att yrka
            bifall till det yrkande som under överläggningen framställts i
            anslutning till motion
          </note>
          <note>
            So292 och som har följande lydelse:
          </note>
          <note>
            att riksdagen med bifall till utskottets hemställan i övrigt
          </note>
          <note>
            dels bifaller motion 1992/93:So292 yrkandena 2, 3
          </note>
          <note>
            och 6
          </note>
          <note>
            dels hos regeringen begär förslag till lagstiftning i enlighet
            med vad som anförts i motion
          </note>
          <note>
            1992/93:So292 yrkandena 1, 7, 8, 9, 10, 11, 12 och
          </note>
          <note>
            13.
          </note>
          <note>
            Det sista var väl besvärligt för er på läktaren!
          </note>
          <note type="speaker">
            Anf. 42 EVA ZETTERBERG (v) replik:
          </note>
          <note>
            Herr talman! Till Peter Kling vill jag säga att vi har restriktiv
            alkoholpolitik därför att många människor i Sverige har alkoholproblem.
            Det är ett av våra största sociala och medicinska problem. Vi
            vet att majoriteten av svenska folket klarar alkoholen bra, men
            det är av solidaritet och för att minska missbruket som vi behöver
            ha en restriktiv alkoholpolitik, inte för den stora andel som
            klarar alkoholen bra.
          </note>
          <note>
            Det finns klara forskningsrapporter som visar att totalkonsumtionen
            hör ihop med hur stort missbruket blir. Ökar totalkonsumtionen,
            så ökar antalet personer som befinner sig i riskzonen och som
            kan övergå från riskbeteendet till att bli direkt alkoholberoende.
            Det har ett klart samband. Det är inte för att vara allmänt njugga
            och förmyndaraktiga som vi är intresserade av att minska, inte
            öka, av alkohol.
          </note>
          <note>
            Jag förstår att det för Ny demokrati är det omvända som gäller.
            Det är bättre att tillgodose majoritetens behov av snabbtillgänglig
            alkohol. Det är betydligt viktigare.
          </note>
          <note>
            Jag vill också kommentera frågan om mörkertal. Vi vet att många
            människor i Sverige tillverkar sprit själva och inte kommer in
            i alkoholstatistiken. Men det är inget argument för att man skall
            ha en mer liberal alkohollagstiftning.
          </note>
          <note>
            Slutligen frågan om lördagsstängning. När den infördes fick Karin
            Söder, som fick stå ansvarig för reformen, motta väldigt många
            människors kritik men också tusentals tackbrev från framför allt
            kvinnor som var gifta med män med alkoholproblem. Det visar att
            den lilla åtgärden definitivt hade en positiv verkan när det gäller
            att minska missbruket. Jag är inte villig att ändra på detta och
            på nytt få systembutikerna att hålla öppet på lördagar.
          </note>
          <note>
            Frågan om EG och alkohollagstiftning är, hoppas jag verkligen,
            ännu inte avgjord.
          </note>
          <note type="speaker">
            Anf. 43 PETER KLING (nyd) replik:
          </note>
          <note>
            Herr talman! Eva Zetterberg tog upp sambandet mellan alkoholkonsumtion
            och den restriktiva alkoholpolitik som vi har haft. Det är klart
            och tydligt att det sambandet inte har någon betydelse, eftersom
            mörkertalen har ökat så kraftigt.
          </note>
          <note>
            Totalkonsumtionen i Sverige ligger faktiskt högre nu än för fem
            sex år sedan, om man räknar in mörkertalen. Det betyder att det
            hela är fullständigt misslyckat -- man har inte fått ner totalkonsumtionen.
          </note>
          <note>
            Vi tror inte från Ny demokratis sida att man kan få ner totalkonsumtionen
            genom prisregleringar och inlåsningseffekter, utan genom upplysning
            och information så att vi svenskar ändrar beteendet i fråga om
            alkohol. Det skall inte vara någon dramatik runt alkohol, utan
            det skall vara någonting lika valfritt som prinskorv eller falukorv.
          </note>
          <note>
            Jag skall ge ett exempel. Jag bor på landet. Jag kör på en väg
            med hastighetsbegränsningen 90 km i timmen. Där jag svänger in
            på ''min väg'' till mitt hem är det 70 km i timmen. Den vägen
            är väldigt krokig. Jag kör genom två gårdar. Jag vet mycket väl
            att det finns barn och djur på gården. Lika förbaskat kör jag
            70 km i timmen därför att det står så på skylten. En av gårdsägarna
            tyckte att det var för jobbigt och satte upp en skylt: Akta barn.
            Han bad mig att ta mitt ansvar. Jag tittade på skylten och sade:
            Hur kan du Peter Kling vara så vansinnigt dum att du har kört
            70 km i timmen med vetskap någonstans i bakhuvudet om att du kan
            köra ihjäl någon?
          </note>
          <note>
            Det handlar om att ändra beteendet. Nu kör jag 30
          </note>
          <note>
            km i timmen. Men försök att sätta upp en skylt för svenskarna
            där det står 30 km i timmen, och de skall säga: Det är inte klokt
            att ha 30 km i timmen på en så här fin väg.
          </note>
          <note>
            Det handlar alltså om beteendeändring. Om vi någonsin skall få
            ner totalkonsumtionen av alkohol, måste vi kunna ändra beteendet
            hos svenska folket.
          </note>
          <note type="speaker">
            Anf. 44 EVA ZETTERBERG (v) replik:
          </note>
          <note>
            Herr talman! Jag skall inte inlåta mig på en diskussion om hur
            Peter Kling kör, även om det är väldigt frestande. Det tycks också
            lämna en del övrigt att önska. Jag skall hålla mig till alkoholen.
          </note>
          <note>
            Jag kan inte ta nydemokraterna på allvar. De bryr sig över huvud
            taget inte om alkoholproblemen.
          </note>
          <note>
            Det är helt uppenbart att ni är mer intresserade av att värna
            om individens rätt att köpa hur mycket alkohol som helst och att
            göra alkoholen hur lättillgänglig som helst än att försöka minska
            alkoholbruket totalt.
          </note>
          <note>
            Sverige har satt upp som mål att till år 2000 minska alkoholbruket
            med 25 %. Ställer Peter Kling och
          </note>
          <note>
            Ny demokrati upp på det, eller anser ni att det bara är ytterligare
            ett uttryck för förmyndarpolitik? För
          </note>
          <note>
            Vänsterpartiet är det helt klart: Vi missunnar ingen att dricka
            vin eller alkohol, det är en rättighet som vi har i det här landet.
            Men vi måste se till att de människor som uppenbart har problem
            får hjälp.
          </note>
          <note>
            Det gäller alla delar av svenska folket -- kvinnor som i större
            utsträckning blir missbrukare samt familjer som drabbas av alkoholmissbruk.
            Vi måste ställa upp och genom alkoholpolitiken se till att minska
            antalet missbrukare och se till att de som har problem får adekvat
            stöd. Jag tror inte att det räcker med information och upplysning.
            Jag betvivlar starkt att nydemokraterna verkligen är intresserade
            av att ta itu med dessa frågor.
          </note>
          <note type="speaker">
            Anf. 45 PETER KLING (nyd) replik:
          </note>
          <note>
            Herr talman! Jag skall tala om för Eva Zetterberg att vi i allra
            högsta grad är det. Jag har själv tre småbarn. Jag vill att de
            skall få växa upp i en miljö där alkoholen inte är det viktigaste
            utan någonting ganska naturligt. Men jag vill att mina barn skall
            få, som vi har skrivit i motionen, upplysning och information
            om vad alkoholen får för skador och biverkningar. Vi tror nämligen
            på sikt att om folk har fått kunskap om alkoholens skador och
            biverkningar, går konsumtionen ned.
          </note>
          <note>
            Se t.ex. på vad som hände i Quebec. Där gjorde man exakt så som
            vi vill. Innan man släppte alkoholen fritt inleddes en upplysnings-
            och informationskampanj. Man ökade antalet försäljningsställen
            från 700 till nästan 13 000. Där gick totalkonsumtionen ned. Varför?
            Jo, därför att man informerade människor om hur farlig alkoholen
            är.
          </note>
          <note>
            Det går inte med förmynderi och förbudspolitik i det långa loppet.
            Det handlar om beteende. Jag tror att om man kan ändra beteendet
            hos folk och folk vet vad det hela innebär, då går konsumtionen
            ned. Försök inte att komma med förmyndarpolitik, för det fungerar
            inte i det långa loppet. Vi har svart på vitt: Det är 40 % mörkertal.
            Totalkonsumtionen i Sverige har gått upp om man räknar in dessa
            mörkertal.
          </note>
          <note>
            Förste vice talmannen anmälde att Eva Zetterberg anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 46 STEN SVENSSON (m):
          </note>
          <note>
            Herr talman! Eva Zetterberg frågade utskottets talesman varför
            man avstyrkt samtliga motioner och hänvisat till Alkoholpolitiska
            kommissionen.
          </note>
          <note>
            Jag vill gärna kommentera detta med några ord.
          </note>
          <note>
            Alkoholpolitiska kommissionen har fått ett mycket brett uppdrag.
            Man skall bl.a. utvärdera den hittillsvarande politiken och utifrån
            denna analys forma förslag till en framtida strategi och göra
            detta i EG-perspektivet. Detta görs väldigt grannlaga.
          </note>
          <note>
            Kommissionen har bestämt sig för att lägga fram ett särskilt
            delbetänkande, där man skall beskriva ett antal olika tänkbara
            scenarion, så att vi får högsta möjliga politiska beredskap inför
            förhandlingsresultaten på det här området.
          </note>
          <note>
            Vidare skall kommissionen ägna sig åt de familjesociala konsekvenserna.
            Vi har begärt från borgerligt håll och fått igenom att man i utredningen
            skall göra en bred studie av barnens situation i missbrukarfamiljer.
            Detta är ett gammalt krav som vi har drivit under en följd av
            år i riksdagen, men den tidigare riksdagsmajoriteten sade konsekvent
            nej till detta. Nu har vi möjlighet att få en sådan viktig analys
            genomförd.
          </note>
          <note>
            Vidare ingår i kommissionens uppdrag att utvärdera alkoholistvården.
            Nyttan av gällande regler bör bedömas och onödigt krångel undanröjas,
            sägs i regeringsförklaringen, som ligger till grund för de direktiv
            som kommissionen har fått. Med andra ord kommer alltså de frågor
            som har aktualiserats i motionerna att behandlas i
          </note>
          <note>
            Alkoholpolitiska kommissionen.
          </note>
          <note>
            Jag vill dessutom påpeka att samtliga nuvarande riksdagspartier
            har representanter i kommissionen.
          </note>
          <note>
            Jag har redan tagit del av mycket som har återfunnits i motionerna.
          </note>
          <note>
            Till Margareta Viklund vill jag säga att informationen och opinionsbildningen
            är av avgörande betydelse för att vi skall kunna minska konsumtionen.
            Jag tycker att många viktiga synpunkter har förts fram.
          </note>
          <note>
            Folkhälsoinstitutet skall arbeta med dessa olika projekt, och
            göra avvägningar mellan dem.
          </note>
          <note>
            Ansvaret för det ligger just på Folkhälsoinstitutet.
          </note>
          <note>
            Riksdagen skall därför inte ta upp enskilda projekt.
          </note>
          <note>
            Men jag kan understryka vikten av att FA-
          </note>
          <note>
            projektet finns med i den bedömningen.
          </note>
          <note>
            Slutligen vill jag för Peter Kling påpeka att i de direktiv som
            regeringen har givit till
          </note>
          <note>
            Alkoholkommissionen sägs följande när det gäller regeringsförklaringens
            ord om onödigt krångel:
          </note>
          <note>
            ''Riksdagen har vid flera tillfällen uttalat att de restriktioner
            som finns på alkoholområdet måste begränsas till sådana som allmänheten
            uppfattar som meningsfulla för att inte förtroendet för alkoholpolitikens
            grunder skall minska.'' Det skall också bli ett delbetänkande
            som gäller just lagen om handel med drycker. Det blir med andra
            ord ett avregleringsbetänkande.
          </note>
          <note>
            Eftersom Peter Kling är ledamot av
          </note>
          <note>
            Alkoholkommissionen, tycker jag att det är en överloppsgärning
            att nu begära nya direktiv, eftersom Peter Kling har säte och
            stämma i utredningen och där kan lägga yrkandena direkt.
          </note>
          <note>
            Man skall ju utnyttja sin möjlighet att som ledamot i en statlig
            utredning driva sina frågor.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande socialutskottets betänkanden 1992/93:SoU14,
            SoU16 och SoU17.
          </note>
          <note>
            Socialutskottets betänkande SoU14
          </note>
          <note>
            Utskottets hemställan bifölls.
          </note>
          <note>
            Socialutskottets betänkande SoU16
          </note>
          <note>
            Mom. 1(analys av äldreomsorgen)
          </note>
          <note>
            Utskottets hemställan bifölls med 158 röster mot
          </note>
          <note>
            123 för reservationen av Bo Holmberg m.fl.
          </note>
          <note>
            Mom. 2--13
          </note>
          <note>
            Utskottets hemställan bifölls.
          </note>
          <note>
            Socialutskottets betänkande SoU17
          </note>
          <note>
            Först bifölls det av Peter Kling under överläggningen framställda
            yrkandet med 25 röster mot 18 för utskottets hemställan med den
            ändring däri som föranleddes av bifall till motion So268 av
          </note>
          <note>
            Gudrun Schyman m.fl. i motsvarande del. 239
          </note>
          <note>
            ledamöter avstod från att rösta.
          </note>
          <note>
            Härefter bifölls utskottets hemställan med 259
          </note>
          <note>
            röster mot 24 för det av Peter Kling under överläggningen framställda
            yrkandet.
          </note>
          <note>
            Beslut om samlad votering
          </note>
          <note>
            På förslag av förste vice talmannen medgav kammaren att de på
            föredragningslistan återstående ärendena, justitieutskottets betänkanden
            JuU16, JuU17, JuU18, JuU19 och
          </note>
          <note>
            JuU20 samt lagutskottets betänkanden LU27,
          </note>
          <note>
            LU29, LU30, LU31, LU32 och LU33, fick avgöras i ett sammanhang
            sedan debatten i dessa ärenden avslutats.
          </note>
          <note>
            6 § Straffskalor m.m.
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1992/93:JuU16 Straffskalor m.m. (prop.
          </note>
          <note>
            1992/93:141).
          </note>
          <note type="speaker">
            Anf. 47 KARL GUSTAF SJÖDIN (nyd):
          </note>
          <note>
            Herr talman! I betänkandet JuU16 angående straffskalor anser
            utskottsmajoriteten för sin del att det kan finnas anledning att
            skärpa straffskalan för ofredande, särskilt med hänsyn till behovet
            av tillräckliga reaktioner mot brott som begås med politiska eller
            rasistiska motiv. Däremot anser utskottsmajoriteten inte att det
            finns behov av en gradindelning med ett särskilt grovt brott,
            dvs.
          </note>
          <note>
            grovt ofredande.
          </note>
          <note>
            Justitieministern anför för sin del att staten med kraft måste
            visa att brott med rasistiska motiv inte kan tillåtas. I regeringens
            proposition omnämns precis som det står i Ny demokratis motion,
            att
          </note>
          <note>
            Sveriges domarförbund anser att det bör finnas en särskild straffskala
            för grovt brott när det t.ex. är fråga om ett långvarigt och systematiskt
            trakasserande med politisk bakgrund.
          </note>
          <note>
            Det är Sveriges domarförbund som anser detta.
          </note>
          <note>
            Sveriges domarförbund måste väl ändå ha alla tänkbara insikter
            om vad som måste tillföras i lagstiftningen för att stävja brott
            av det här slaget.
          </note>
          <note>
            Det är märkligt att den nuvarande regeringen och dess justitieminister
            inte beaktar detta. Tydligen anser man sig kunna göra bättre bedömningar
            än domarna i detta land. Ur politisk synpunkt borde man väl också
            följa FN:s konvention, som ju faktiskt uppmanar medlemsländerna
            till åtgärder mot företeelser med rasistiska förtecken. Jag tycker
            att det är en flathet att inte åtgärda detta nu.
          </note>
          <note>
            Dessutom tycker jag att det är politiskt hyckleri när man här
            i denna kammare beskyller Ny demokrati för att underblåsa främlingsfientliga
            strömningar och rasism. När vi försöker komma till rätta med dessa
            problem, får vi inget stöd av de andra partierna. Det är mycket
            märkligt, måste jag säga.
          </note>
          <note>
            En annan sak som vi har tagit upp i en motion är att vi tycker
            att det är dags att sätta ned foten och markera att riksdagen
            inte accepterar vissa former av pornografiska skildringar såsom
            fist-fucking.
          </note>
          <note>
            Om nu någon till äventyrs inte vet vad detta är, skall jag försöka
            beskriva vad denna kränkande handling går ut på. Det är när någon
            för upp sin knutna hand eller arm i slidan eller ändtarmen på
            kvinnor med smärtor och vävnadsskador som påföljd. Dessa skildringar
            av våld och tvång mot kvinnor är en kränkning av dem som är helt
            oacceptabel. Det finns inga som helst motiv för att sådana skildringar
            skall finnas till och kunna spridas.
          </note>
          <note>
            Utskottsmajoriteten, som bl.a. består av sju kvinnor, hänvisar
            lamt till ett pågående beredningsarbete inom departementet som
            bör avvaktas och utgår från att berörda myndigheter noga följer
            utvecklingen på området.
          </note>
          <note>
            En av dessa myndigheter var Hovrätten för Västra
          </note>
          <note>
            Sverige, som den 13 maj 1991 avslog ett mål som avsåg just fist-fucking.
            Detta har upprört ROKS, dvs. Riksorganisationen för kvinnojourer
            i Sverige.
          </note>
          <note>
            Det är nämligen på kvinnojourerna som många av dessa utsatta
            kvinnor hamnar. Hovrättsdomen överklagades inte.
          </note>
          <note>
            Jag frågar: Vad håller vi på med? Är vi riksdagsledamöter, män
            och kvinnor, så okänsliga?
          </note>
          <note>
            Ja, det är ni tydligen, eftersom de flesta av er kommer att rösta
            mot vår motion, som går ut på att ge dessa kvinnor stöd och se
            till att lagstiftningen skärps. Det är inte att undra på att tron
            på rättssamhället sviktar när den lagstiftande församlingen, dvs.
            riksdagen, inte tillräckligt markerar att man tar avstånd från
            dylikt.
          </note>
          <note>
            Beträffande momentet om en höjning av straffmaximum för brott
            mot knivförbudslagen, tycker jag att signalen skall vara att man
            ser allvarligt på den ökning som har skett när det gäller våldshandlingar
            där kniv har kommit till användning, dvs. att man höjer från nuvarande
            straffmaximum på sex månaders fängelse till ett år.
          </note>
          <note>
            Slutligen anser vi inom Ny demokrati att man måste se över domstolarnas
            användning av straffskalorna.
          </note>
          <note>
            Lagstiftningen och domstolarnas straffmätning måste bli tydligare
            och komma i bättre överensstämmelse med det allmänna rättsmedvetandet.
            Det bör ankomma på regeringen att avgöra formerna för denna översyn.
            Återigen handlar det om tydliga signaler där samhället försöker
            komma till rätta med denna kris som många aktade jurister anser
            vara en större kris än den ekonomiska kris som vi för tillfället
            upplever.
          </note>
          <note>
            Den kris som har uppstått, där människorna inte har förtroende
            för rättssamhället, måste lyftas fram till debatt. Den djupgående
            etiska rättviseproblematiken har man över huvud taget inte diskuterat
            under de senaste decennierna, vilket har fördjupat krisen. Konsekvenserna
            av detta upplever vi just nu på alla områden i det s.k.
          </note>
          <note>
            rättssamhället. Dessa konsekvenser är förödande för hela vårt
            samhälle.
          </note>
          <note>
            Herr talman! Jag yrkar bifall till våra reservationer i justitieutskottets
            betänkande 16, beträffande mom. 3 och 13.
          </note>
          <note>
            I detta anförande instämde John Bouvin, Ian
          </note>
          <note>
            Wachtmeister, Richard Ulfvengren, Christer
          </note>
          <note>
            Windén, Peter Kling, Claus Zaar, Lars Moquist,
          </note>
          <note>
            Max Montalvo och Ulf Eriksson (alla nyd).
          </note>
          <note type="speaker">
            Anf. 48 BERITH ERIKSSON (v):
          </note>
          <note>
            Herr talman! Minimistraffet för barnpornografi skall höjas. Det
            är bra. Men brotten är av en sådan allvarlig art att böter inte
            bör ingå i straffskalan.
          </note>
          <note>
            Sådana gärningar kan aldrig anses vara försvarliga.
          </note>
          <note>
            När barnpornografiska alster framställs, begås en brottslig straffbar
            handling. För att sprida barnpornografiska alster krävs i regel
            att man först har innehaft dem.
          </note>
          <note>
            Utskottets resonemang är för mig inte logiskt när man säger att
            innehav av barnpornografiska alster inte skall vara straffbart.
            Jag anser att det inte behövs några ytterligare överväganden.
            Som också påpekas i betänkandet har ett sådant förbud införts
            i Norge.
          </note>
          <note>
            Den s.k. dagligvaruporren säljs tillsammans med ost och bröd
            i matvaruaffärer lika naturligt som andra varor. Genom att inte
            köpa dagligvaruporren, slipper vi naturligtvis se eländet.
          </note>
          <note>
            Men vi slipper inte undan dess konsekvenser.
          </note>
          <note>
            Även den tillåtna pornografin handlar om makt, våld och kontroll
            över andra människor. Exempel på bilder på kvinnor i sådana alster
            kan vara en kvinna som ligger i en spjälsäng med babyhätta och
            napp och som har en batong i underlivet. Vilka associationer spelar
            man då på?
          </note>
          <note>
            I pornografi saknas tvåsamheten, kärleken, erotiken på lika villkor.
            Det är detta som skiljer den från erotiska alster. Kvinnor framställs
            som objekt, enbart för att brukas och förbrukas.
          </note>
          <note>
            I den tillåtna pornografin finns även det som Ny demokrati tar
            upp i sin motion och som går under namnet fistfucking. Den företeelsen,
            liksom andra rena tortyrskildringar, framställs i dagligvaruporren
            som underhållning.
          </note>
          <note>
            Herr talman! Vi kommer att rösta för Ny demokratis reservation
            nr 2, och jag yrkar bifall till
          </note>
          <note>
            Vänsterpartiets meningsyttring.
          </note>
          <note type="speaker">
            Anf. 49 BIRGIT HENRIKSSON (m):
          </note>
          <note>
            Herr talman! Justitieutskottets betänkande nr 16
          </note>
          <note>
            behandlar straffskalor m.m. Detta ''m.m.''
          </note>
          <note>
            omfattar mycket varierade rubriker, alltifrån ofredande och egenmäktighet
            med barn, barnpornografi och häleri till vapenamnesti och knivförbud,
            för att nämna några områden.
          </note>
          <note>
            Förslagen, som lagts fram i proposition
          </note>
          <note>
            1992/93:141, grundar sig också på flera dokument.
          </note>
          <note>
            Propositionen innehåller huvudsakligen förslag om ändrade och
            i huvudsak skärpta straff för ringa misshandel, olaga hot, ofredande,
            sexuellt ofredande, egenmäktighet med barn, olovlig kraftavledning,
            grovt häleri, svindleri, olovligt brukande, mordbrand, allmänfarlig
            ödeläggelse, brott mot griftefrid, barnpornografibrott, falskt
            larm, övergrepp i rättssak, skyddande av brottsling, främjande
            av flykt, mutbrott och olaga vapeninnehav.
          </note>
          <note>
            Lagändringarna kommer att träda i kraft den 1 juli
          </note>
          <note>
            1993. Undantaget är att man under en tremånadersperiod skall
            kunna lämna in skjutvapen eller ammunition utan påföljd. Jag vill
            poängtera vikten av att denna amnesti blir känd av alla dem som
            nu får tillfälle att göra sig av med vapen utan licens eller att
            söka sådan.
          </note>
          <note>
            I propositionen föreslås inga generella förändringar av straffskalorna
            för någon typ av brott men väl en straffskärpning för ett stort
            antal brott i de fall det ansetts erforderligt. Utskottet har
            i första hand sett till behovet av adekvata påföljder med utgångspunkt
            i bl.a. de olika brottens straffvärde, och utskottet har därför
            inte haft någon erinran mot regeringens förslag.
          </note>
          <note>
            Även ett stort antal motioner har behandlats av utskottet.
          </note>
          <note>
            Herr talman! När det gäller ofredande vill Karl
          </note>
          <note>
            Gustaf Sjödin gå längre än utskottet och införa en särskild straffskala
            -- grovt ofredande. Utskottet ställer sig bakom propositionens
            förslag om höjning av straffmaximum från sex månaders till ett
            års fängelse.
          </note>
          <note>
            Vi tycker att det finns anledning att skärpa straffskalan, inte
            minst mot bakgrund av att det förekommer att brott begås av politiska
            eller rasistiska skäl. Men jag vill påpeka för Karl Gustaf
          </note>
          <note>
            Sjödin att om straffvärdet bedöms motsvara fängelse i två år,
            är det ganska osannolikt att gärningen bara omfattar ofredande.
            Det är troligt att det då görs brottsrubriceringar som olaga hot
            eller misshandel. Då kommer ju andra diskussioner in.
          </note>
          <note>
            Jag yrkar därför avslag på reservation 1 och bifall till utskottets
            hemställan.
          </note>
          <note>
            Herr talman! Vad gäller barnpornografibrott föreslås maximistraffet
            höjt från sex månaders till två års fängelse. Berith Eriksson
            har framfört kravet att böter aldrig skall kunna utdömas men säger
            sig annars vara nöjd med straffskärpningen.
          </note>
          <note>
            Att utskottet avstyrker motionen beror på att det faktiskt kan
            förekomma mindre allvarliga gärningar, och därför bör möjligheten
            ändå finnas kvar att döma till böter.
          </note>
          <note>
            Jag yrkar avslag på meningsyttringen i denna del liksom när det
            gäller kriminaliseringen av innehav av barnpornografi.
          </note>
          <note>
            Naturligtvis delar jag Berith Erikssons mening att samhället
            med kraft måste bekämpa spridningen av barnpornografi. Men justitieutskottet
            har bl.a.
          </note>
          <note>
            begärt en stor och omfattande utredning, som kommer att beröra
            alla dessa frågor, och i den proposition som vi har behandlat
            i utskottet föreslås ju en höjning av straffmaximum.
          </note>
          <note>
            När det gäller pornografiska våldsskildringar och deras mycket
            skadliga påverkan är Karl-Gustaf
          </note>
          <note>
            Sjödin och jag helt överens. Jag kan tala om att jag under många,
            många år -- långt innan jag blev riksdagsledamot -- kämpat för
            att få bort dessa avarter i samhället, antingen det gäller film,
            video, foto eller tecknade serier, etc.
          </note>
          <note>
            Vi är många kvinnor som under årens lopp har gjort gemensam sak
            för att bekämpa barnpornografi, pornografi i allmänhet och naturligtvis
            speciellt våldspornografi. Vi har även i viss mån lyckats, t.ex.
            genom att det har antagits en lag om ansvarig utgivare. Men det
            är ju faktiskt så att det pågår ett omfattande beredningsarbete,
            där även dessa frågor behandlas, och det är med hänvisning till
            det arbetet som utskottet avstyrker motionen. Jag tycker att det
            är viktigt att beredningsarbetet presenteras i sin helhet, innan
            utskottet tar ställning till detaljer.
          </note>
          <note>
            Herr talman! Den s.k. knivförbudslagen innehåller förbud att
            på allmän plats eller inom skolområde inneha kniv eller vissa
            andra föremål som kan användas som vapen eller som kan skada någon.
          </note>
          <note>
            Vissa föremål, som knogjärn och stiletter, får i vissa fall inte
            saluföras eller överlåtas.
          </note>
          <note>
            Den som bryter mot lagen kan dömas till fängelse i sex månader.
            Eftersom riksdagen våren 1990
          </note>
          <note>
            förordade att en utvärdering av lagen skulle ske, vill jag även
            här hänvisa till utvärderingen, som kommer att redovisas redan
            under våren.
          </note>
          <note>
            Jag delar justitieministerns inställning att det kan finnas anledning
            att se något allvarligare än vad man tidigare har gjort på våldsbrott
            och på andra brott som innebär en kränkning av den personliga
            integriteten. Men allt tyder på att straffskalorna inte lägger
            hinder i vägen för en sådan anpassning.
          </note>
          <note>
            Tvärtom, Karl Gustaf Sjödin, tyder vissa statistiska uppgifter
            och ett antal prejudikat från HD på att straffnivåerna för de
            aktuella typerna av brott är på väg upp. Man använder inte längre
            bara de lägsta straffnivåerna. Det som reservanten efterlyser
            verkar vara fullt möjligt redan i dag.
          </note>
          <note>
            Utskottsmajoriteten anser inte heller att det finns något underlag
            för straffskalejusteringar innan undersökningen av domstolarnas
            straffmätningspraxis har lagts fram. Därför, herr talman, yrkar
            jag avslag på reservation 4 och bifall till utskottets hemställan
            i alla delar.
          </note>
          <note type="speaker">
            Anf. 50 KARL GUSTAF SJÖDIN (nyd):
          </note>
          <note>
            Herr talman! Birgit Henriksson sade att jag vill införa en särskild
            brottsrubricering, grovt ofredande. Då vill jag säga till Birgit
            Henriksson att det är inte jag utan Sveriges domareförbund som
            vill göra det. Det står t.o.m. i betänkandet. Inom
          </note>
          <note>
            Domareförbundet borde de väl vara kompetenta och se att det finns
            en brist i lagstiftningen.
          </note>
          <note>
            Det är alltså inte jag som säger att det behövs en särskild straffskala
            för grovt ofredande. Jag hänvisar till regeringens proposition,
            där man omnämner vad Sveriges domareförbund har uttalat i frågan.
          </note>
          <note>
            Vad tror Birgit Henriksson att exempelvis Hagge
          </note>
          <note>
            Geigert säger? Han har i nio år blivit utsatt för brott med rasistiska
            och politiska förtecken. Vad säger man i Socialdemokraterna? Jag
            talade med Mona
          </note>
          <note>
            Sahlin häromdagen. Hon blev också utsatt för detta. Man ritade
            hakkors på hennes dörr. Vad säger Judiska församlingen som har
            blivit förföljd genom historien?
          </note>
          <note>
            Det är därför Sveriges domareförbund anser att man måste göra
            någonting åt detta. Det är därför man har rekommenderat denna
            särskilda lagstiftning.
          </note>
          <note>
            Birgit Henriksson kommer in på frågan om fistfucking. Hon gömmer
            sig bakom en hänvisning.
          </note>
          <note>
            Hon hänvisar till JK:s yttrande. Jag kan läsa vad JK
          </note>
          <note>
            säger. Formuleringen är väldigt flat. Inom ROKS --
          </note>
          <note>
            riksorganisationen för kvinnojourer i Sverige --
          </note>
          <note>
            tycker man att den är flat. Så här säger JK:
          </note>
          <note>
            ''Min redogörelse har lett till slutsatsen att jag inte har grund
            för att nu föreslå några författningsändringar för att föreskrifterna
            om straff för våldspornografisk olaga våldsskildring bättre skall
            kunna fylla sitt ändamål.''
          </note>
          <note>
            JK säger också följande på slutet: ''Jag räknar därför med att
            under åtskillig tid framåt få ta ställning till olika praxisfrågor
            som uppkommer inom ramen för det nu gällande regelsystemet på
            området. Jag är också givetvis medveten om att det kan vara en
            skyldighet för mig att underrätta regeringen om behov av regelförändringar
            som kan komma att visa sig under det fortsatta arbetet med hithörande
            frågor.''
          </note>
          <note type="speaker">
            Anf. 51 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Vi har samma syn på den här sortens brott, Karl
            Gustaf Sjödin. Vi har i utskottet ansett att de skärpningar som
            har gjorts borde räcka tills vidare, eftersom det har tillsatts
            utredningar och eftersom man ser över saker och ting och vill
            kunna komma med samlade grepp. Det är ju faktiskt en uppjustering
            av straffskalorna. Inte minst justitieministerns många uttalanden,
            där hon klart har tagit ställning både mot våld och mot rasistiska
            tendenser, har gjort inriktningen ganska klar.
          </note>
          <note>
            Jag förstår inte riktigt varför Karl Gustaf Sjödin inte kan avvakta
            översyner och att utredningarna görs klara.
          </note>
          <note>
            Anf. 52 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Ja, justitieministern har sagt detta många, många
            gånger. Men det räcker inte med ord. Det är ju därför vi har det
            som vi har det ute i samhället. Människor i allmänhet har mycket
            litet förtroende för rättsväsendet. Det är bara ord.
          </note>
          <note>
            Här sitter vi i lagstiftande församling och hänvisar till den
            ena utredningen efter den andra. Det JK
          </note>
          <note>
            har sagt är det regeringen kommer att ta ställning till.
          </note>
          <note>
            I Hovrätten för västra Sverige hade man uppe ett mål om fistfucking.
            Det blev avslag, och domen överklagades inte.
          </note>
          <note>
            Folk i detta land, inte minst kvinnorna, förväntar sig att man
            sätter ned foten och markerar att det får vara slut. Det är inget
            fel i att det pågår utredningar, men man måste verkligen sätta
            ned foten och någon gång bestämma sig.
          </note>
          <note type="speaker">
            Anf. 53 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Jag reagerade med viss förvåning när jag fick höra
            att Karl Gustaf Sjödin anser att det justitieministern säger bara
            är ord. Det har ändå haft en mycket stor betydelse eftersom vi
            redan kan se i statistiska uppgifter som vi börjat få in att man
            har börjat använda större delar av straffskalorna.
          </note>
          <note>
            Man ligger inte bara nere i botten som man gjort tidigare.
          </note>
          <note>
            Det är tydliga tendenser till en omsvängning, och jag tycker
            att det är mycket positiva signaler. Det tyder på att signalerna
            går fram. Det händer ju någonting hela tiden. Vi har, som jag
            ser det, under hela tiden arbetat mot vissa förändringar i positiv
            riktning. Viss lagstiftning måste få ta tid därför att det är
            viktigt hur lagstiftningen sker och att den är väl underbyggd
            och hållbar.
          </note>
          <note>
            Förste vice talmannen anmälde att Karl Gustaf
          </note>
          <note>
            Sjödin anhållit att till protokollet få antecknat att han inte
            ägde rätt till ytterligare replik.
          </note>
          <note type="speaker">
            Anf. 54 BERITH ERIKSSON (v) replik:
          </note>
          <note>
            Herr talman! Jag skulle vilja höra Birgit
          </note>
          <note>
            Henriksson förklara för mig vilka typer av barnpornografibrott
            som kan betecknas som mindre allvarliga.
          </note>
          <note>
            Jag måste lägga mig i debatten med tanke på det
          </note>
          <note>
            Birgit Henriksson sade i sitt anförande. Jag kan inte se att
            bekämpningen av våldspornografi har haft någon framgång. Den har
            verkligen dragits i långbänk.
          </note>
          <note>
            Det är ju inte bara i JK:s utredning som man har kommit fram
            till att det finns ett samband mellan våldspornografi och kvinnomisshandel.
            Det sambandet har påvisats och framförts av forskare både här
            i Sverige och i andra länder under lång tid.
          </note>
          <note>
            Jag kan inte riktigt förstå resonemangen. Det är viktigt att
            vi stiftar riktiga och hållbara lagar, men varje gång kraven börjar
            bli tillräckligt starka tillsätter man en ny utredning och förhalar
            ärendet ytterligare. Det är precis samma sak som när man diskuterar
            kriminalisering av prostitution.
          </note>
          <note>
            Jag kan definitivt inte hålla med om att vi har sett framgångar
            när det gäller bekämpningen av våldspornografi.
          </note>
          <note type="speaker">
            Anf. 55 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Jag blir litet förvånad när jag hör
          </note>
          <note>
            Berith Eriksson klaga på att vi har fått ytterligare en utredning
            kring kriminalisering av prostitution.
          </note>
          <note>
            Den utredningen skall göras på mycket bred front.
          </note>
          <note>
            Att man har utrett denna fråga i ett par omgångar tidigare beror
            ju på att frågan är så oerhört svårhanterlig. Många som arbetar
            med dessa frågor varnar för att kvinnornas position kan försämras
            i slutändan. Det är inte så enkelt att bara kriminalisera en sådan
            här hantering. I så fall skulle den naturligtvis ha varit kriminaliserad
            för länge sedan.
          </note>
          <note>
            Inga direkiv föreligger, men man har talat om att utredningen
            kommer att omfatta ett vitt område.
          </note>
          <note>
            Jag har sambandet mellan t.ex. våldspornografi och misshandel
            fullkomligt klart för mig. Jag tror att alla som har arbetat med
            barn i de här situationerna vet hur oerhört negativt det påverkar
            barn.
          </note>
          <note>
            Det är därför, Berith Eriksson, som jag är så angelägen om att
            det som sker skall ske på rätt sätt.
          </note>
          <note>
            Det är därför jag hälsar det faktum att straffskalorna justeras
            uppåt med tillfredsställelse.
          </note>
          <note type="speaker">
            Anf. 56 BERITH ERIKSSON (v) replik:
          </note>
          <note>
            Herr talman! Det var inte min mening att styra över den här debatten
            på prostitution. Det var inte meningen att det ämnet skulle tas
            upp i denna debatt. Den handlar om pornografi. Men på det sättet
            slapp Birgit Henriksson svara på mina frågor.
          </note>
          <note>
            Frågorna gällde bl.a. när man kan anse barnpornografiska brott
            vara mindre allvarliga.
          </note>
          <note>
            Vilken typ av brott kan det handla om? Det gällde också sambandet
            mellan våldspornografi och kvinnomisshandel.
          </note>
          <note type="speaker">
            Anf. 57 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Jag tyckte att jag mycket klart och tydligt sade
            att också jag inser att det är ett samband mellan våldspornografi
            och misshandel.
          </note>
          <note>
            Det sambandet är tillräckligt bevisat. Men det finns vissa gränsfall,
            Berith Eriksson, och det finns människor som kanske inte alls
            betraktar vissa saker som pornografi. Det finns fall där det är
            mycket svårt att göra en gränsdragning.
          </note>
          <note>
            Även för dessa undantagsfall bör en rättssäkerhet finnas. Det
            kan också tänkas att det finns ett område där meningarna är delade
            och där det är svårt att dra gränserna, dvs. där det är svårt
            att avgöra om det är fråga om pornografi eller inte.
          </note>
          <note>
            Därför kan man som en reservmöjlighet behöva ett bötesstraff.
          </note>
          <note>
            Förste vice talmannen anmälde att Berith Erisson anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 58 KJELL ELDENSJÖ (kds):
          </note>
          <note>
            Herr talman! Jag tänker i mitt anförande beröra begränsade delar
            av det betänkande som behandlar förslag till straffskalor och
            de motioner som väckts i samband därmed.
          </note>
          <note>
            En rad straffskärpningar som visar med vilket allvar samhället
            ser på här berörda brott föreslås. Detta ligger i linje med det
            allmänna rättsmedvetandet.
          </note>
          <note>
            Också i kds anser vi de föreslagna skärpningarna klart befogade.
          </note>
          <note>
            Flera av straffskärpningarna omfattar brott som är riktade mot
            personer i fysiskt och/eller psykiskt hänseende. Vid sådana brott
            är det särskilt angeläget att samhället visar en markerad fasthet.
          </note>
          <note>
            Det är således bra att sådana människoföraktande brott som ''hot
            med vapen'' och ''ofredande genom skottlossning eller på annat
            sätt'' omfattas av straffskärpningarna.
          </note>
          <note>
            Andra brott som det är särskilt viktigt att samhället mycket
            tydligt markerar allvaret i är sexualbrott, inte minst om de riktar
            sig mot barn. Därför är det också helt följdriktigt att utskottet
            föreslår att det maximala fängelsestraffet för sexuellt ofredande
            av barn skall höjas.
          </note>
          <note>
            Herr talman! I samband med diskussionen om sexualbrott vill jag
            också ta upp en motion skriven av två ledamöter i kds och Moderata
            samlingspartiet. Motionärerna kräver att det generella förbud
            som tidigare fanns för lärare mot att ha sexuellt umgänge med
            underårig elev skall återinföras.
          </note>
          <note>
            Motionärerna anför att det genom att förbudet avskaffades blev
            möjligt för lärare att missbruka sin ställning. En lärare kan
            utnyttja elevs beroendeställning för att tilltvinga sig sexuellt
            umgänge med eleven, nämligen genom att uttryckligen hota med att
            sänkning av betyget annars blir aktuell.
          </note>
          <note>
            Samtidigt som det nämnda förbudet upphävdes infördes i 6 kap.
            3 § brottsbalken en bestämmelse som innebär att den som genom
            att grovt missbruka annans beroendeställning förmår honom eller
            henne till sexuellt umgänge döms för sexuellt utnyttjande till
            fängelse i högst fyra år.
          </note>
          <note>
            Vid en förändring som skedde förra året gradindelades brottet
            i en normalgrad och en grov grad. Detta bör, som jag förstår det,
            göra det lättare att få någon fälld även vid mindre grovt utnyttjande.
          </note>
          <note>
            I den nu gällande bestämmelsen finns inte heller någon åldersgräns
            angiven, vilket innebär att också den som är över 18 år skyddas
            mot att på grund av beroendeställning bli sexuellt utnyttjad.
          </note>
          <note>
            Herr talman! Jag känner stark sympati för motionens intention,
            att skydda elever från sexuellt utnyttjande på grund av beroendeställning.
          </note>
          <note>
            Samtidigt har jag som kds-representant avstått från att för närvarande
            uttrycka annan mening än den som ett enigt utskott har framfört
            i denna fråga. Jag har nämligen inget belägg för att sexuellt
            utnyttjande i anförda avseende har ökat sedan lagändringarna genomfördes.
            I kds kommer vi emellertid i fortsättningen att följa frågan mycket
            noga och undersöka om lagändringarna medfört att sexuellt utnyttjande
            ökat. Om vi finner anledning härtill, kommer vi i kds att på lämpligt
            sätt åter aktualisera frågan i riksdagen.
          </note>
          <note>
            För övrigt hoppas och tror jag att vi i Sverige har en mycket
            ansvarsfull lärarkår och att brott av nämnda slag är en marginell
            företeelse.
          </note>
          <note>
            Herr talman! I betänkandet föreslås bl.a. också en höjning av
            maximistraffet för den som framställer och sprider barnpornografiska
            bilder. Detta är enligt kds mening väl motiverat. Det är verkligen
            angeläget att denna otillständiga verksamhet stävjas och att den
            därför får högre straffvärde än i dag.
          </note>
          <note>
            I detta sammanhang vill jag också kommentera några motioner vari
            krävs kriminalisering av innehav av barnpornografi.
          </note>
          <note>
            Det är möjligt att detta är det bästa sättet att komma åt handeln
            med barnpornografi och få effektivitet i den kampen. Denna fråga
            övervägs nu också inom Justitiedepartementet. Därför tar justitieutskottet
            i sitt motionssvar inte ställning för kriminalisering utan vill
            avvakta departementets beredningsarbete. Utskottet konstaterar
            ''att frågan om kriminalisering av innehav är komplicerad och
            rymmer en rad principiella frågor'', men framhåller samtidigt:
            ''En kriminalisering skulle dock ytterligare understryka hur allvarligt
            samhället ser på hanteringen med barnpornografi.'' Jag står därför
            bakom utskottets förslag att avvakta departementets beredning.
          </note>
          <note>
            Herr talman! Med det sagda vill jag yrka bifall till utskottets
            hemställan.
          </note>
          <note>
            Anf. 59 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Det är intressant att nu höra Kjell
          </note>
          <note>
            Eldensjö säga att det är bra att man utökar straffskalan för
            sexuellt ofredande. I fjol, under mitt första år i riksdagen,
            väckte jag en motion som jag då ansåg vara den kanske viktigaste
            som jag skrev. Jag har själv inte utrett så många sådana här fall,
            men mina kolleger -- som jag arbetar vägg i vägg med -- framhåller
            att man borde vidta åtgärder när det gäller sexuellt ofredande.
            Antingen bör man generellt höja preskriptionstiderna eller i vart
            fall höja straffet för sexuellt ofredande från ett år till två
            år.
          </note>
          <note>
            Jag har upptäckt att frågan om sexuellt ofredande inte behandlades
            i fjol när man tog det samlade greppet över sexuella övergrepp
            mot barn. Då gick hela utskottet emot motionen, och den avslogs
            av bl.a. Kjell Eldensjös parti och de andra regeringspartierna.
            Vad jag vänder mig emot är att man nu, ett år efteråt, kommer
            tillbaka med vackert tal i denna fråga. Kds har redan haft möjlighet
            att haka på vårt förslag. Jag tycker att man inte skall hyckla
            utan ställa sig bakom de uppfattningar som man har.
          </note>
          <note>
            Jag vill också ställa en fråga till Kjell Eldensjö, som säger
            att han känner stark sympati för det som föreslås beträffande
            barnpornografi. Jag vet inte hur många kds:are som känner stark
            sympati för åtgärder mot fistfucking. Jag undrar, Kjell
          </note>
          <note>
            Eldensjö, vad ni känner inför sådana grova kränkningar och avskyvärda
            handlingar mot kvinnor? Det skulle vara bra att i denna kammare
            få höra vilken uppfattning kds har i den frågan.
          </note>
          <note type="speaker">
            Anf. 60 KJELL ELDENSJÖ (kds) replik:
          </note>
          <note>
            Herr talman! Det är naturligtvis bra att frågan om sexuellt ofredande
            nu har kommit ett stycke längre.
          </note>
          <note>
            Vi har diskuterat oss fram till den slutsats som det nu finns
            majoritet för.
          </note>
          <note>
            Jag anser vidare att också fistfucking är en avskyvärd handling,
            och jag hoppas verkligen att de beredningar som pågår i olika
            avseenden, om pornografi, barnpornografi och annat, kommer till
            rätta med denna företeelse.
          </note>
          <note type="speaker">
            Anf. 61 KARL GUSTAF SJÖDIN (nyd):
          </note>
          <note>
            Herr talman! Man hade redan i fjol kunnat bli enig när det gällde
            sexuellt ofredande och utöka straffskalan för detta brott till
            två år. Men majoriteten var i fjol emot detta. Nu har man svängt,
            eftersom förslaget kommer -- ursäkta uttrycket -- från rätt håll.
          </note>
          <note type="speaker">
            Anf. 62 ULLA PETTERSSON (s):
          </note>
          <note>
            Herr talman! Jag vill inledningsvis uttrycka min tillfredsställelse
            med skärpningen av lagstiftningen mot barnpornografibrott. Jag
            tillhör inte dem som tror att skärpt lagstiftning och hårdare
            straff är det bästa som vi kan göra för att få ned antalet brott,
            men i detta fall har det varit en obalans mellan straffskalorna
            för barnpornografibrott och för olaga våldsskildring. Denna obalans
            har nu rättats till, vilket jag tycker är bra.
          </note>
          <note>
            Allmänhetens tilltro till rättsväsendet är i hög grad beroende
            av den rimlighet som man uppfattar att lagar och förordningar
            ger uttryck för, dvs. att man tycker att lagstiftning, straffsatser
            och förbud är rimliga och stämmer med den allmänna rättsuppfattningen.
            Det här framgår tydligt för området olaga våldsskildring, som
            jag skall ägna resten av mitt anförande åt.
          </note>
          <note>
            Jag har i motion Ju609 tagit upp två exempel på fall där jag
            tror att den allmänna uppfattningen skiljer sig från de utslag
            som har kommit till stånd.
          </note>
          <note>
            Det första exemplet gäller en våldtäktsskildring som har friats
            av justitiekanslern. Jag tror inte att jag är ensam om att finna
            det märkligt att sexuellt våld eller tvång inte i varje fall skall
            omfattas av våldtäkt. För mig ligger i definitionen av våldtäkt
            att det handlar om sexuellt våld eller tvång. De enda undantag
            som finns är när det kan betraktas som försvarligt. Här handlar
            det om en pornografisk film. Där kan det inte i något fall vara
            aktuellt med försvarlighetsrekvisitet.
          </note>
          <note>
            Det andra fallet gäller det tidigare omtalade fistfucking. I
            motsats till Karl Gustaf Sjödin delar jag justitiekanslerns uppfattning
            att filmer med sådana inslag kan fällas med nuvarande lagstiftning.
            Det finns ett sådant utrymme i lagstiftningen. Det är bara att
            beklaga att det inte har utnyttjats. Om det skulle visa sig på
            sikt att det ändå inte fungerar, skall självfallet lagen ändras.
          </note>
          <note>
            Dessa två exempel visar att den allmänna meningen inte bara i
            samhället utan också här i kammaren är att dessa typer av skildringar
            skall vara otillåtna.
          </note>
          <note>
            Jag har inte riktigt kommit fram till samma slutsatser av justitiekanslerns
            granskning som utskottet har gjort. Jag har alltså föreslagit
            att man skall gå vidare med frågorna i en parlamentarisk utredning.
            Justitiekanslern säger att frågan om hur spridning av våldspornografisk
            olaga våldsskildring på ett ännu mera effektivt sätt skall kunna
            stävjas med rättsliga medel knappast är definitivt löst. Jag delar
            den uppfattningen. JK påpekar att han för åtskillig tid framåt
            måste ta ställning till frågor om praxis. Han pekar samtidigt
            på att lagändringar i det här fallet också kräver ingrepp i grundlagen.
          </note>
          <note>
            Det här är litet av min poäng. Man skall inte låta gräset gro
            alltför länge när det handlar om dessa frågor. Grundlagsändringar
            görs, som alla vet, i speciell ordning. Det innebär i praktiken
            att sådana ändringar inte kan göras oftare än vart tredje år.
          </note>
          <note>
            Med tanke på de särskilda reglerna är det än viktigare att inte
            dra ut på hanteringen.
          </note>
          <note>
            Jag vill slutligen peka på några punkter som skulle vara värda
            att övervägas ytterligare.
          </note>
          <note>
            Justitiekanslern tar i sin kartläggning upp handlingar som inte
            är straffbelagda i dag men som ändå gott skulle kunna vara det.
            Jag tänker på förnedrande och kränkande handlingar, som i och
            för sig inte behöver innehålla våldsinslag men som ändå kan bedömas
            på ungefär samma sätt. Jag tänker på den stora och svåråtkomliga
            postordermarknaden. Hur stor den är vet vi inte riktigt. Men vi
            vet att den är svåråtkomlig. När det gäller spridningsrekvisitet
            har lagstiftningen inte riktigt hängt med i utvecklingen av den
            moderna tekniken. Det går att framställa unika filmer som inte
            självklart uppfyller spridningsrekvisitet. TV-
          </note>
          <note>
            utbudet har blivit mycket större och svårare att kontrollera.
            Jag tänker också på information och utbildning. Det är ingen överdrift
            att säga att man har från rättsvårdande myndigheters sida visat
            en onödig försiktighet på området. Man kunde ha använt de lagliga
            medel som finns flitigare.
          </note>
          <note>
            Herr talman! Sammanfattningen av mina åsikter i den här frågan
            är följande. För att vi skall bevara allmänhetens tilltro i denna
            fråga är det viktigt att föra in de resonemang som finns ute bland
            människorna. Vi har alla våra kanaler. Jag tycker att det skulle
            vara ett utmärkt sätt att angripa dessa frågor med hjälp av en
            parlamentarisk utredning.
          </note>
          <note>
            JK:s översyn skulle självklart vara ett bra underlag.
          </note>
          <note>
            Jag inser det fåfänga i att yrka bifall till min motion.
          </note>
          <note>
            Jag skall avstå från det. Men jag hoppas att det inte är en lika
            fåfäng förhoppning jag ger uttryck för när jag säger att jag utgår
            från att regeringen kommer att beakta dessa frågor i fortsättningen.
          </note>
          <note>
            Anf. 63 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Jag vet inte vad Ulla Pettersson stödjer sig på
            när hon säger att frågan om fistfucking ryms inom lagstiftningen.
            I det mål som avgjordes i Hovrätten för Västra Sverige den 13
          </note>
          <note>
            maj 1991 avslogs åklagarens yrkande som gällde fistfucking. Hovrättsdomen
            överklagades inte. Jag har inte läst domen, så jag vet inte om
            rätten var enig beträffande domen. Men frågan har prövats av
          </note>
          <note>
            Hovrätten.
          </note>
          <note>
            Jag undrar vad Ulla Pettersson stödjer sig på? Finns det något
            i lagstiftningen som ger stöd till att åtgärda frågan om fistfucking?
          </note>
          <note type="speaker">
            Anf. 64 ULLA PETTERSSON (s) replik:
          </note>
          <note>
            Herr talman! Jag stödjer mig bl.a. på det som justitiekanslern
            har uttryckt, nämligen att han inte anser att möjligheterna att
            med stöd av den nuvarande regleringen uppnå fällande domar i sådana
            fall måste bedömas som uttömda. Vi har ett enda rättsfall på området,
            och som Karl Gustaf
          </note>
          <note>
            Sjödin har påpekat har det inte gått till högsta instans.
          </note>
          <note>
            I och med den nya lagstiftningen har detta blivit en fråga för
            justitiekanslern. Han har inlett förundersökningar i några sådana
            fall. Det skulle justitiekanslern inte ha gjort om han hade uppfattat
            det som omöjligt att få till stånd en fällande dom.
          </note>
          <note>
            Först när de utslagen kommer kan vi se om lagstiftningen är tillräcklig.
          </note>
          <note type="speaker">
            Anf. 65 BERITH ERIKSSON (v) replik:
          </note>
          <note>
            Herr talman! Jag vill framföra samma fråga när det gäller HD-domen.
            För det första är väl HD högsta instans? För det andra stödjer
            sig svensk domstolsbehandling på den praxis som utvecklas genom
            domar. Såvitt jag förstår är denna väg stängd. Det är också vad
            kvinnojourerna påpekar.
          </note>
          <note>
            Det måste till ny lagstiftning.
          </note>
          <note type="speaker">
            Anf. 66 ULLA PETTERSSON (s) replik:
          </note>
          <note>
            Herr talman! Om jag sade HD ber jag om ursäkt.
          </note>
          <note>
            Jag uttryckte mig fel. Det är Hovrätten för Västra
          </note>
          <note>
            Sverige som har fattat det slutliga beslutet i denna fråga. Den
            är alltså inte prövad i högre instans.
          </note>
          <note>
            Hanteringen av dessa ärenden har ändrats sedan man började med
            detta ärende. I dag är JK ensam åklagare, eftersom detta numera
            räknas som ett grundlagsbrott. Jag kan bara upprepa det jag tidigare
            har sagt. Justitiekanslern skulle naturligtvis inte inleda en
            förundersökning om han inte fann skälig anledning att komma fram
            till en fällande dom. Det får han för övrigt inte göra.
          </note>
          <note>
            Vi kan invänta dessa utslag med viss spänning. Av dagens debatt
            att döma kommer många av oss uppenbarligen att göra det.
          </note>
          <note type="speaker">
            Anf. 67 MARGARETA ISRAELSSON (s):
          </note>
          <note>
            Herr talman! Också jag kan sälla mig till skaran som anser det
            glädjande att en översyn av straffskalorna har kommit till stånd.
            Ingegerd
          </note>
          <note>
            Sahlström och jag vill dock gå längre när det gäller barnpornografibrott.
            Vi har därför väckt en motion i ämnet.
          </note>
          <note>
            Det är med mycket stor förvåning jag läser följande i utskottets
            betänkande: ''När det gäller kraven i motionerna Ju15 och Ju16
            på att endast fängelse skall ingå i straffskalan nöjer sig utskottet
            med att konstatera att det också beträffande barnpornografibrott
            kan förekomma mindre allvarliga gärningar för vilka böter kan
            vara en adekvat reaktion.'' utskottets företrädare Birgit
          </note>
          <note>
            Henriksson. Vad är det som kan förekomma som endast skall ge
            böter? Vilka är dessa mindre allvarliga gärningar?
          </note>
          <note>
            Om man läser i 16 kap. 10 a § står det att den som skildrar barn
            i pornografisk bild med uppsåt att bilden sprids eller som sprider
            sådan bild av barn skall dömas för barnpornografibrott. Men för
            vissa skall det då vara mindre illa och endast ge böter.
          </note>
          <note>
            Det skulle vara mycket intressant att veta vad det är för brott.
          </note>
          <note>
            Utskottet vill inte i enlighet med vår motion ta bort skrivningen
            att man skall ta hänsyn till om omständigheterna är försvarliga.
            Jag har mycket svårt att förstå hur skildrandet av barn i pornografisk
            bild kan anses som försvarligt.
          </note>
          <note>
            Lena Feuk, som är advokat, skriver i Rädda barnens skrift En
            undersökning kring barnpornografi och barnprostitution i Sverige:
          </note>
          <note>
            ''Det finns inget legitimt led i någon del av hanteringen av
            barnpornografiska bilder och/eller skrifter.
          </note>
          <note>
            Framställning av barnpornografiska bilder är i sig ett grovt
            övergrepp mot barn, dels vid bildens tillkomst, dels vid bildens
            spridning och användning.
          </note>
          <note>
            När bilden sprids kränks barnet på nytt genom att ytterligare
            ett okänt antal personer använder den.
          </note>
          <note>
            Världen över kan bilden direkt, och barnet indirekt, utnyttjas
            på flera olika sätt: för den vuxnes egna sexuella upphetsning
            och/eller tillfredsställelse direkt genom bilden och/eller att
            bilden efter upplevelsen går vidare till ett verkligt barn och
            utsätter det barnet för sexuella övergrepp.''
          </note>
          <note>
            Jag finner inte att det i något fall kan vara försvarligt, och
            det gör inte heller Ingegerd
          </note>
          <note>
            Sahlström. Vi tänker därför rösta med
          </note>
          <note>
            Vänsterpartiets meningsyttring i mom. 6,7 och 8.
          </note>
          <note>
            Det innebär bifall till vår motion i dessa delar.
          </note>
          <note>
            Vi behandlar också kriminalisering av innehav av barnpornografi
            i vår motion. Den här frågan har utskottet tagit upp mycket ingående.
            Det är vi glada för. Utskottet understryker också att den tidigare
            omtalade promemorian från Justitiedepartementet skall aktualisera
            kriminalisering av innehav av barnpornografi. Vi delar utskottets
            uppfattning att den här promemorian bör avvaktas. Vi avstår därför
            från att nu yrka bifall till vår motion i denna del.
          </note>
          <note type="speaker">
            Anf. 68 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Jag blev litet förvånad när Margareta
          </note>
          <note>
            Israelsson sade att jag inte har svarat på frågan. Jag svarade
            faktiskt Berith Eriksson. Jag svarade att det som vissa kan anse
            som pornografi kanske inte uppfattas så av många andra. Därför
            och för rättstrygghetens och rättssäkerhetens skull måste vi ha
            definitionen kvar. Det måste alltså kunna finnas böter i gränsfall.
            Det är mycket svårt att säga vem som skall avgöra var gränsen
            går.
          </note>
          <note type="speaker">
            Anf. 69 MARGARETA ISRAELSSON (s)
          </note>
          <note>
            replik:
          </note>
          <note>
            Herr talman! Barnpornografi framställs ju för att det skall uppfattas
            som upphetsande för iakttagaren. Även om man inte har den läggningen
            att man blir upphetsad av övergrepp på barn, kan man för den skull
            anse att det är ett barnpornografiskt alster.
          </note>
          <note>
            Jag har mycket svårt att förstå den utformning som den här lagparagrafen
            har. Den uttalar ju mycket tydligt att det faktiskt också innebär
            ett sexuellt övergrepp mot ett barn. Jag har mycket svårt att
            inse att någon typ av sexuellt övergrepp på barn skulle kunna
            anses så lindrigt att det bara skall ge böter.
          </note>
          <note type="speaker">
            Anf. 70 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Jag kan inte förklara det mer utförligt än vad jag
            har gjort, anser jag. Jag hänvisar till att det faktiskt kan finnas
            gränsfall. Det finns olika syn på detta. Margareta Israelsson
            talar om att barnpornografi skall användas för sexuell upphetsning,
            men det är ju faktiskt mycket olika hur olika människor bedömer
            vissa saker. Så länge vi inte kan ha en klar gräns och så länge
            vi har osäkerhet i fråga om betraktelsesättet, måste vi ha en
            regel som ger möjlighet till annat än fängelsestraff.
          </note>
          <note type="speaker">
            Anf. 71 MARGARETA ISRAELSSON (s)
          </note>
          <note>
            replik:
          </note>
          <note>
            Herr talman! Det är just detta som vi vill komma åt. Vi vill
            ha en klar gränsdragning när det gäller hur vi ser på övergrepp
            mot barn.
          </note>
          <note>
            Det faktum att man framställer ett barnpornografiskt alster är
            ett sexuellt övergrepp på barn. Det skall inte accepteras. Samtidigt
            kan brottet anses vara av lindrig art, och av det skälet skall
            man endast bötfällas.
          </note>
          <note>
            Jag tycker i stället att vi i lagstiftningen skall ha en gränsdragning
            som säger att detta inte får förekomma, samhället fördömer detta
            och det är ingenting som man kan få betala för, utan vi strafflägger
            det endast med fängelse.
          </note>
          <note>
            Förste vice talmannen anmälde att Birgit
          </note>
          <note>
            Henriksson anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 72 PETER KLING (nyd):
          </note>
          <note>
            Herr talman! Jag är djupt chockad över att höra debatten här
            i dag. Det har berört mig mycket djupt att vi i riksdagen inte
            kan ta hårda tag när det gäller barnpornografi och förnedring
            av kvinnor. Det är otroligt att vi inte kan vara eniga i en sådan
            fråga.
          </note>
          <note>
            Det är sanslöst.
          </note>
          <note>
            Vill vi ha ett Thailand här i Sverige? Vill vi ha män som utnyttjar
            unga pojkar och barn på det viset?
          </note>
          <note>
            Skall vi ha det? Här gäller det att sätta ner foten bestämt.
            Det är hela svenska folkets uppfattning att man skall ta tag i
            sådana här frågor och inte vara så fruktansvärt feg att man gömmer
            sig bakom en utredning. Det är skandal.
          </note>
          <note>
            Hur många svenskar är det som stöder mannen som har ofredat unga
            pojkar i Thailand? Det finns en eller två eller tre i hela Sverige.
            Alla tar ju avstånd från detta. Det är skandal att detta får förekomma.
          </note>
          <note>
            Och detta godkänner vi mer eller mindre i dag. Jag tycker att
            Vänsterpartiets meningsyttring är mycket bra. Vi i Ny demokrati
            kommer att markera det stenhårt och rösta på den. Det gäller även
            Karl
          </note>
          <note>
            Gustaf Sjödins reservationer. Jag tycker fortfarande att ledamöterna
            här i riksdagen borde skämmas inför hela svenska folket när man
            inte tar tag i dessa saker i dag.
          </note>
          <note type="speaker">
            Anf. 73 BIRGIT HENRIKSSON (m):
          </note>
          <note>
            Herr talman! Jag vill bara säga till Peter Kling att vi inte
            godkänner övervåld, sexuella trakasserier eller något liknande
            mot kvinnor. Jag tycker att justitieministern mycket klart och
            mycket tydligt vid många tillfällen har tagit avstånd från detta.
          </note>
          <note>
            Jag vet inte om Peter Kling har läst betänkandet ordentligt.
            Här finns genomgående i hela detta betänkande straffskärpning
            på straffskärpning. Det är ju en översyn som vi har kommit fram
            till. Vi i utskottet hänvisar till utredningar just därför att
            tillämpning av lagar och lagskrivande inte får slarvas fram. Då
            blir det tvetydigheter och otydligheter. Det har vi sett alldeles
            för mycket av i viss lagstiftning.
          </note>
          <note>
            Det är därför vi måste utreda och vara klara över alla konsekvenser.
            Vi måste ha tydliga lagar. Därför skall vi vänta till dess vi
            har det materialet framme.
          </note>
          <note>
            Då kan vi verkligen få en lag som går att döma efter klart och
            tydligt, och som vi sedan kan hålla oss till.
          </note>
          <note>
            Inriktningen är klar. Justitieministern har också mycket klart
            uttalat detta. Det kan inte råda något tvivel om vare sig hennes
            eller utskottets syn på dessa frågor.
          </note>
          <note type="speaker">
            Anf. 74 PETER KLING (nyd) replik:
          </note>
          <note>
            Herr talman! Det är skandal att gömma sig bakom en översyn och
            en utredning! Riksdagen kan i dag fatta ett beslut om att förbjuda
            barnpornografi och kvinnoförnedring! Måste man gömma sig bakom
            en utredning för att kunna förbjuda en sådan sak? Jag kan inte
            bli klok på detta. Det kan säkert inte heller moderaternas väljare.
            Det är över huvud taget något som alla våra väljare inte kan acceptera.
          </note>
          <note type="speaker">
            Anf. 75 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Det är inte bara så enkelt som att lagstifta mot
            exempelvis prostitution eller mot många av de företeelser som
            utredningarna ser över. Då skulle det naturligtvis ha varit gjort
            för länge sedan. Det kan få följder som man måste vara på det
            klara med innan man stiftar en lag, Peter
          </note>
          <note>
            Kling.
          </note>
          <note>
            Lagstiftningsarbete är någonting som man måste ta på mycket stort
            allvar. Därför kan det ibland ta tid.
          </note>
          <note>
            Men inriktningen är klar. Redan i detta betänkande finns många
            förslag om höjningar av straffskalor.
          </note>
          <note type="speaker">
            Anf. 76 PETER KLING (nyd) replik:
          </note>
          <note>
            Herr talman! Varför begärde utskottet då inte ett förslag till
            en lag som förbjuder barnpornografi?
          </note>
          <note>
            Varför? Jo, därför att man vill gömma sig bakom översynen och
            utredningen.
          </note>
          <note>
            Det finns kanske en viss skillnad i förhållande till prostitution,
            eftersom många kvinnor väljer att göra detta. Men här är det fråga
            om barn -- jag säger barn -- som utnyttjas! Jag säger inte att
            kvinnorna går frivilligt till prostitution. Det har jag inte sagt.
            Men vi anser att det går en tydlig gräns när man utnyttjar barn
            till pornografi.
          </note>
          <note type="speaker">
            Anf. 77 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Jag tycker att Peter Kling slår in öppna dörrar.
            Jag har sagt att vi klart tar avstånd från barnpornografi. Jag
            tror att de flesta människor i Sverige är överens om detta. Det
            är också viktigt att lag stiftas på rätt sätt. Därmed anser jag
            att frågan är utredd.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 16 §.)
          </note>
          <note>
            7 § Åtgärder mot bruk av narkotika samt ringa narkotikabrott
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1992/93:JuU17 Åtgärder mot bruk av narkotika samt ringa narkotikabrott
            (prop. 1992/93:142).
          </note>
          <note type="speaker">
            Anf. 78 BIRTHE SÖRESTEDT (s):
          </note>
          <note>
            Herr talman! Vi har under lång tid bedrivit en restriktiv narkotikapolitik,
            som bygger på lagstiftning, olika kontrollinsatser av polis och
            tull och på en bra vård och behandling för missbrukarna. Narkotikapolitiken
            bygger också på en samverkan mellan myndigheter och mellan myndigheter
            och organisationer. Detta har varit grunden till att vi har kunnat
            utföra en effektiv narkotikabekämpning.
          </note>
          <note>
            Eftersom narkotikamissbruket har en klar koppling till psykosociala
            problem i allmänhet, kan en lösning av dessa problem bidra till
            en minskning av narkotikamissbruket. Behovet är därför stort när
            det gäller förebyggande insatser, behandling och rehabilitering.
          </note>
          <note>
            Skall vi klara kampen mot narkotikan med målet ett narkotikafritt
            samhälle, måste kampen ske inom alla samhällssektorer.
          </note>
          <note>
            Vid lagändringen år 1988 kriminaliserades bruket av narkotika
            -- en markering från samhällets sida att vi ser allvarligt på
            narkotikamissbruk. Samtidigt infördes en särreglering vid eget
            bruk av narkotika.
          </note>
          <note>
            Detta skedde för att inte missbrukaren skall avstå från att söka
            vård och för att narkomanvårdens ambitioner och ansträngningar,
            när det gäller att förmå missbrukaren att underkasta sig vård,
            inte skall spolieras.
          </note>
          <note>
            I de nu föreslagna förändringarna av lagstiftningen skall bruket
            av narkotika få ett högre straffvärde.
          </note>
          <note>
            Det skall ske en utvidgning i straffskalan till att även omfatta
            fängelse, och ansvarsfrihetsregeln skall försvinna.
          </note>
          <note>
            Vi socialdemokrater anser att det skulle innebära en avgörande
            förändring av samhällets narkotikapolitik att införa fängelse
            för eget bruk av narkotika. Straffhot och tvång kommer att prägla
            samhällets narkomanvård. Ett slopande av ansvarsfrihetsregeln
            medför att missbrukaren anger sig själv för brott om han söker
            vård.
          </note>
          <note>
            Här skiljer sig socialdemokratisk och borgerlig narkotikapolitik.
            I den borgerliga politiken är fängelse lösningen på problemen.
            Så är inte fallet!
          </note>
          <note>
            Jag får helt andra indikationer utifrån landet. Det är kommunernas
            besparingar inom narkomanvården som bidrar till att missbrukarna
            inte erbjuds behandling. De utgör i dag inte någon prioriterad
            grupp.
          </note>
          <note>
            Kritiken från borgerligt håll har gått ut på att straffskalan
            inte lämnar utrymme för vårdinriktade brottspåföljder. Det är
            ett motiv till att nu införa fängelse i straffskalan, så att man
            då skall kunna döma till alternativa påföljder såsom kontraktsvård.
            Det är att införa tvångsvård bakvägen. Det var just det man ville
            undvika när nuvarande lagstiftning tillkom. Om gärningen endast
            bestod av eget bruk dömdes till böter.
          </note>
          <note>
            Det finns i dag möjlighet till tvång inom den socialrättsliga
            lagstiftningen. Jag vill också peka på att det framförts kritik
            mot att införa mer tvång i samhället. Det är mycket som talar
            för att missbruksvården bör ske på frivillig grund om man skall
            uppnå behandlingsresultat.
          </note>
          <note>
            Vi anser att vården av missbrukare i princip skall åvila socialtjänsten
            och sjukvården. Den straffrättsliga lagstiftningen får inte motverka
            samhällets insatser inom dessa områden, utan den skall tvärtom
            bidra till en effektiv narkomanvård.
          </note>
          <note>
            Herr talman! Det finns inget som tyder på att en förändring inom
            detta område har en avgörande betydelse när det gäller att beivra
            narkotikabrott.
          </note>
          <note>
            Det är väl motiverat att ha kvar nuvarande särreglering vid eget
            bruk av narkotika, som tillkom vid 1988 års lagstiftning. Därmed
            yrkar jag bifall till reservationerna till justitieutskottets
            betänkande nr 17.
          </note>
          <note type="speaker">
            Anf. 79 JERRY MARTINGER (m):
          </note>
          <note>
            Herr talman! Den svenska narkotikastrafflagen är inte helt effektiv
            när det gäller att strypa efterfrågan på narkotika i konsumtionsledet.
            Den utformning som lagens andra paragraf fick vid den senaste
            lagändringen år 1988 innebär att den som gjort sig skyldig till
            konsumtion, eller s.k. eget bruk, av narkotika endast kan ådömas
            böter om brottet är att anse som ringa. När det gäller s.k. innehav
            och övriga typer av narkotikahantering ingår däremot fängelse
            i straffskalan.
          </note>
          <note>
            Skillnaden i straffvärde mellan innehav och konsumtion är omotiverad
            och ger utrymme för en lättsinnig syn på narkotikamissbruket samtidigt
            som allmänhetens tilltro till samhällets vilja och förmåga att
            komma till rätta med narkotikaproblemet minskar. Man kan ju knappast
            begära att medborgarna skall ha förståelse för en lag som innebär
            att den som befattar sig med illegal narkotika bara står under
            fängelsehot fram till den tidpunkt då narkotikan konsumeras.
          </note>
          <note>
            Om en missbrukare ertappas med exempelvis en dos heroin i fickan
            anses det så pass straffvärt att han kan dömas till fängelse.
            Skulle missbrukaren däremot hinna konsumera heroinet innan han
            upptäcks kan straffet endast bli böter, trots att det är fråga
            om samma narkotika, samma person och samma eventuella behandlingsbehov
            och trots att det är vid själva konsumtionen som narkotikan gör
            verklig skada.
          </note>
          <note>
            Innehav i syfte att exempelvis sälja eller på annat sätt sprida
            narkotika är självfallet allvarligare än innehav för eget bruk.
            Men detta förhållande kommer inte till uttryck genom att dessa
            olika innehavstyper har olika straffskalor. I stället beaktas
            skillnaden vid straffmätning och påföljdsval inom de allmänt tillämpliga
            straffskalorna. När det däremot gäller eget bruk har detta brott
            en annan straffskala än innehav för eget bruk. Straffet för eget
            bruk kan endast bli böter.
          </note>
          <note>
            Herr talman! Det är väsentligt att vi nu får en effektiv kriminalisering
            av narkotikamissbruket. Vi måste få en lag som på ett tydligare
            sätt än för närvarande markerar samhällets avståndstagande från
            varje befattning med illegal narkotika. Många människor, i synnerhet
            ungdomar, kan annars lätt få en föreställning om att missbruk
            av narkotika inte är särskilt fördärvligt. Fängelse bör därför
            införas i straffskalan även för eget narkotikabruk.
          </note>
          <note>
            Rent tekniskt sker detta genom att särregleringen vid eget bruk
            i 2 § narkotikastrafflagen utmönstras ur lagen, varigenom fängelse
            automatiskt kommer att finnas i straffskalan även vid detta brott.
          </note>
          <note>
            Om fängelse införs i straffskalan för eget bruk kommer rättegångsbalkens
            bestämmelser om kroppsbesiktning att bli tillämpliga. Det blir
            då möjligt att exempelvis eftersöka stickmärken och att ta urinprov
            och blodprov på misstänkta missbrukare, vilket i sin tur ökar
            möjligheterna att bevisa att narkotikabrott har begåtts.
          </note>
          <note>
            Med fängelse i straffskalan för eget bruk kommer domstolarna
            dessutom att kunna döma till påföljder som innefattar behandling
            av missbruket.
          </note>
          <note>
            Att fängelse ingår i straffskalan för eget bruk kommer också
            att ha en preventiv funktion, särskilt bland människor som befinner
            sig i riskzonen för att bli narkotikamissbrukare eller som överväger
            att använda narkotika av okunnighet eller obetänksamhet. Vi kommer
            vidare att få ett effektivt tryck på missbruksmiljöerna, varigenom
            vi kan pressa de vårdbehövande mot nödvändig vård, pressa de icke
            vårdbehövande, d.v.s.
          </note>
          <note>
            nöjesknarkarna och nybörjarna, ur narkotikamarknaden och avhålla
            så många som möjligt från att över huvud taget börja använda narkotika.
          </note>
          <note>
            En effektiv kriminalisering av narkotikamissbruket i enlighet
            med innehållet i propositionen kommer att ge större möjligheter
            till tidiga ingripanden. Ett tidigt ingripande har stor betydelse
            av två skäl.
          </note>
          <note>
            För det första är möjligheten att hejda ett påbörjat missbruk
            med åtföljande brottslighet störst innan ett drogberoende har
            hunnit utvecklas och ett missbruksbeteende har befästs. För det
            andra kan narkotikans vidare utbredning begränsas genom tidigt
            uppdagande och ingripande mot det enskilda missbruket. I de flesta
            fall sker nämligen spridningen från missbrukaren till personer
            i dennes bekantskapskrets i början av den s.k.
          </note>
          <note>
            missbrukskarriären.
          </note>
          <note>
            Ett av de argument som under årens lopp har anförts mot en kriminalisering
            av narkotika har varit att en sådan åtgärd skulle ha en negativ
            inverkan på narkotikamissbrukarnas ambitioner och ansträngningar
            att söka eller underkasta sig vård. Det var också i avsikt att
            minska risken för detta som den särskilda straffskalan för eget
            bruk togs in i lagen när denna ändrades år 1988. Intresset av
            att missbrukaren skulle söka vård frivilligt utgjorde vidare motiv
            för den särskilda regeln om ansvarsfrihet, som nu föreslås avskaffad.
          </note>
          <note>
            I Socialdemokraternas första reservation till det här betänkandet
            anförs att ett slopande av ansvarsfrihetsregeln skulle medföra
            risk för att den som behöver vård för sitt missbruk avhåller sig
            från att söka sådan vård för att slippa ange sig själv för brott.
          </note>
          <note>
            Herr talman! Socialdemokraternas inställning i den här frågan
            bygger på bristande kännedom om hur det faktiskt förhåller sig
            ute på fältet. Det är nämligen mycket ovanligt att missbrukare
            söker vård frivilligt, i ordets egentliga bemärkelse. Vi kan därför
            dra den slutsatsen att vårdmotivation inte är något som uppstår
            inifrån och spontant, utan att en missbrukares agerande i detta
            hänseende i hög grad är en spegling av omvärldens attityder och
            förhållningssätt till missbruket och missbrukaren.
          </note>
          <note>
            Ett tryck på narkotikamarknaden leder därför rimligen till en
            ökad benägenhet att söka vård --
          </note>
          <note>
            inte tvärtom!
          </note>
          <note>
            Den särskilda ansvarsfrihetsregeln är för övrigt främmande för
            vårt straffrättsliga system eftersom den inte är knuten till några
            omständigheter vid brottet utan till förhållanden som kan inträffa
            senare.
          </note>
          <note>
            Ansvarsfrihetsregeln kan t.o.m. -- om den sätts i system -- leda
            till att det i praktiken blir straffritt att knarka. Missbrukarna
            kan nämligen se till att de på ett eller annat sätt alltid har
            en formell behandlingskontakt. De kan då påstå att missbruket
            har uppdagats genom att denna kontakt har kommit till polisens
            kännedom. Svårigheten att bevisa motsatsen kan medföra att många
            missbrukare av den anledningen helt enkelt undgår att bli lagförda
            eller behandlade för sitt missbruk.
          </note>
          <note>
            Ett annat skäl till att det vid den senaste lagändringen infördes
            en särskild straffskala för eget bruk var att den dåvarande socialdemokratiska
            departementschefen och socialistiska riksdagsmajoriteten ansåg
            att en sådan hantering hade ett förhållandevis lågt straffvärde.
          </note>
          <note>
            Den inställningen har emelleritd inte något stöd i den allmänna
            folkopinionen och förhoppningsvis inte ens hos dagens socialdemokrater.
            Narkotikan har ju fått en enorm spridning under de senaste åren
            -- en utveckling som de borgerliga partierna tidigt varnade för.
            Det vi ser i dag är resultatet av den socialdemokratiska bagatelliseringen
            av narkotikaproblemet under 1980-talet. Det är den socialdemokratiska
            narkotikapolitiken som har banat väg för dagens stora narkotikaproblem.
          </note>
          <note>
            En effektiv kriminalisering av narkotikakonsumtionen på det sätt
            som man i propositionen föreslår och som jag här har förespråkat
            är naturligtvis inte den enda vägen för att komma till rätta med
            narkotikaproblemet. Men den är utan tvivel en nödvändig del inom
            en samlad strategi av åtgärder. Genom att konsumenten är marknadens
            yttersta förutsättning, och i praktiken den enda oersättliga länken
            i hela kedjan av aktörer inom narkotikahanteringen, måste det
            enskilda innehavet och missbruket ändå stå i centrum för den politik
            som skall föras på det här området.
          </note>
          <note>
            Redan de stora narkotikatillslagen i början av 1980-
          </note>
          <note>
            talet lärde oss att det inte spelar någon roll hur många narkotikakungar
            vi låser in. De stora vinstmöjligheterna i narkotikabranschen
            innebär att en gripen storlangare snabbt ersätts med en ny.
          </note>
          <note>
            Det viktigaste är därför att man minskar efterfrågan och att
            man på så sätt gör den svenska marknaden så olönsam för de internationella
            narkotikasyndikaten att de inte anser att det är
          </note>
          <note>
            ''värt besväret'' att ha verksamhet förlagd till
          </note>
          <note>
            Sverige. Eftersom det är de enskilda missbrukarna som genom sin
            efterfrågan skapar en lönsam narkotikamarknad är det ju också
            de som fungerar som motor i hela den internationella narkotikabrottsligheten.
          </note>
          <note>
            Herr talman! Jag har i mitt anförande inriktat mig på den fråga
            som har varit föremål för olika meningar i utskottet, d.v.s. den
            egna konsumtionen av narkotika. De frågor som man i utskottet
            har varit enig om har jag inte funnit anledning att beröra.
          </note>
          <note>
            Jag yrkar bifall till hemställan i betänkandet och avslag på
            reservationen.
          </note>
          <note type="speaker">
            Anf. 80 BIRTHE SÖRESTEDT (s) replik:
          </note>
          <note>
            Herr talman! Det råder nog inget tvivel om att människor i det
            här landet vet att det är förbjudet att missbruka narkotika, Jerry
            Martinger. Jag tror inte att någon, vare sig ungdomar eller äldre,
            inte känner till detta. Det är inte det som är orsaken till att
            man tar till droger.
          </note>
          <note>
            Det råder delade meningar om hur man skall straffbelägga eget
            bruk. Vi anser att den särreglering som finns i den nuvarande
            lagstiftningen bör vara kvar, eftersom vi inte på något sätt vill
            äventyra den narkomanvård som bedrivs, och vi vill inte på något
            sätt äventyra att missbrukare tar kontakt med berörda myndigheter
            för att få hjälp för sitt missbruk.
          </note>
          <note>
            I remissvaren till den promemoria som föregick denna lagstiftning
            har det också framkommit att man från flera håll tycker att ansvarsfrihetsregeln
            skall vara kvar.
          </note>
          <note>
            Jag vill också påpeka att t.ex. i Lund har Kerstin
          </note>
          <note>
            Tunving, känd expert när det gäller narkotika och narkotikamissbruk,
            ett program där missbrukarna själva söker sig till vård. Detta
            vill vi på intet sätt äventyra.
          </note>
          <note>
            Under 1991, Jerry Martinger, dömdes 3 570
          </note>
          <note>
            personer för ringa innehav. 105 personer dömdes för eget bruk.
            Om detta skall ligga till grund för att det skulle finnas behov
            av att ändra lagstiftningen, kan man också säga att de 105 som
            dömdes för egen del utgör en förhållandevis liten andel. Genom
            ansvarsfrihetsregeln och genom att man ändrar till böter i straffskalan
            kan de få hjälp med sitt missbruk.
          </note>
          <note>
            Vi vet att de analysmetoder som finns när det gäller urinprov
            kan ge osäkra resultat och att det kan vara svårt att fastställa
            tidpunkten för missbruket. Hur kommer rättssäkerhetskravet att
            uppfyllas?
          </note>
          <note type="speaker">
            Anf. 81 JERRY MARTINGER (m) replik:
          </note>
          <note>
            Herr talman! Socialdemokraternas farhågor för att en person som
            behöver behandling för sitt narkotikamissbruk skulle underlåta
            att söka sådan behandling av rädsla för att därigenom ange sig
            själv för brott saknar stöd i såväl vetenskap som beprövad erfarenhet.
            Det har förmodligen aldrig inträffat att en förundersökning avseende
            narkotikabrott har gjorts som en följd av att någon sökt behandling
            för sitt missbruk. Det torde inte heller förekomma i någon större
            utsträckning att en missbrukare söker vård frivilligt i ordets
            egentliga bemärkelse, och det framhöll jag också i mitt inledningsanförande.
          </note>
          <note>
            När missbrukare kommer under behandling sker det nästan undantagslöst
            så sent att de redan har blivit kända av polisen, eftersom de
            har hamnat i tungt missbruk och blivit föremål för någon form
            av lagföring.
          </note>
          <note>
            Herr talman! Det ligger för övrigt i sakens natur att det inte
            finns anledning att göra anmälan beträffande en person som frivilligt
            sökt hjälp för sitt missbruk. De sekretessregler som finns inom
            socialtjänsten och sjukvården samt reglerna om åtalsunderlåtelse
            och förundersökningsbegränsning utgör tillräckliga garantier i
            det här avseendet.
          </note>
          <note>
            Jag förvånar mig litet över att Birthe Sörestedt, som representerar
            Socialdemokraterna, är så indignerad över att det föreslås att
            fängelse skall införas i straffskalan när det gäller eget bruk.
            Det framgick av hennes inledningsanförande att
          </note>
          <note>
            Socialdemokraterna inte tycker att fängelse är någon verksam
            påföljd. När jag kom in i kammaren pågick den föregående debatten.
            I den debatten var det Socialdemokraterna som till varje pris
            ville införa fängelse i någon straffskala. Jag kommer inte ihåg
            i vilken. Då ansågs fängelse minsann vara mycket verksamt. Vilken
            inställning har
          </note>
          <note>
            Socialdemokraterna egentligen till fängelsestraff?
          </note>
          <note type="speaker">
            Anf. 82 BIRTHE SÖRESTEDT (s) replik:
          </note>
          <note>
            Herr talman! Jerry Martinger, det gäller vår syn på människor
            och vår syn på hur vi skall hantera missbrukarvården. Jag kan
            nämna att de sprutbytesprogram som finns på flera ställen i landet,
            där det gäller att bekämpa HIV och aids, innebär att människor
            kommer för att få råd, för att diskutera och för att ta itu med
            sitt missbruk.
          </note>
          <note>
            När det gäller frågan om fängelse i straffskalan är det väsentliga
            att människor blir av med missbruket. Det är viktigt för att vi
            skall komma till rätta med den grupp som efterfrågar narkotika.
          </note>
          <note>
            Kan vi inte få bort suget efter droger, kommer efterfrågan att
            bestå. Jag anser därför att fängelse inte är något alternativ.
            Det är inte heller kontraktsvård, om kommunerna inte ställer upp
            på att betala sin del. Runt om i landet sägs att om någon döms
            till kontraktsvård finns det inga kommunala pengar till det. Kommunerna
            tar inte sitt ansvar, och någon kontraktsvård kan då inte komma
            till stånd. I sådana fall återstår endast fängelse. Det kan inte
            vara alternativet när det gäller hur vi skall bekämpa missbruket
            och bli av med efterfrågan på droger.
          </note>
          <note>
            Nej, Jerry Martinger, narkotikan måste bekämpas i alla delar
            av samhället. Vi vill därför inte äventyra missbrukarvården. Därför
            behövs särregleringen och ansvarsfrihetsregeln.
          </note>
          <note type="speaker">
            Anf. 83 JERRY MARTINGER (m) replik:
          </note>
          <note>
            Herr talman! Jag kan medge att fängelse inte är något primärt
            mål när det gäller kampen mot missbruket. Men införande av fängelse
            i straffskalan när det gäller eget bruk kommer att ha stor betydelse,
            därför att man då på ett tidigare stadium kommer att kunna få
            klart för sig vilka personer som är missbrukare. Möjligheten att
            göra kroppsbesiktning har avgörande betydelse i detta hänseende.
            Därmed kan man också i tid sätta in åtgärder till hjälp för missbrukarna.
          </note>
          <note>
            I de fall då lagföring sker kommer böter naturligtvis även i
            fortsättningen att vara den vanligaste påföljden för enskilda
            missbrukare. Det skall dock sägas att böter knappast kommer att
            ha någon större effekt på en djupt nergången missbrukare.
          </note>
          <note>
            En sådan missbrukare har vanligtvis inga egna pengar att betala
            med, och man kan sällan driva in böter hos honom. I sådana fall
            blir alltså målet att få in personen under någon form av behandling.
          </note>
          <note>
            Det finns naturligtvis en del fall där det kan vara effektivt
            att även ge ett kortare fängelsestraff för en person som har missbrukat
            narkotika. Jag tänker då i första hand på personer som lever under
            socialt sett ordnade förhållanden och på en del nybörjare.
          </note>
          <note>
            För sådana personer kan ett fängelsestraff vara effektivt som
            hot eller näsbränna.
          </note>
          <note>
            Att jag talar om personer som lever under socialt ordnade förhållanden
            beror på att exempelvis kokain i många fall har börjat användas
            av välsituerade människor som cocktail vid privata fester och
            liknande.
          </note>
          <note type="speaker">
            Anf. 84 KARL GUSTAF SJÖDIN (nyd):
          </note>
          <note>
            Herr talman! I regeringens proposition som ligger till grund
            för justitieutskottets betänkande nr 17
          </note>
          <note>
            föreslås att påföljden skärps vad gäller ringa narkotikabrott.
            Man vill införa fängelse i straffskalan för eget bruk. Vidare
            vill man införa större möjlighet att genomföra drogkontroll i
            kriminalvården. Förslaget innebär bl.a. att det blir möjligt att
            tillgripa tvångsåtgärder med t.ex.
          </note>
          <note>
            urinprov vid misstanke om konsumtion av narkotika. Det är bra
            signaler. Ny demokrati lovordar och stöder regeringens proposition
            i det avseendet. Men varför skall det gå ungefär fem år mellan
            varje åtgärd? År 1988 kriminaliserade man eget bruk av narkotika,
            med endast böter i straffskalan.
          </note>
          <note>
            Enligt ett reportage i tidskriften Narkotikafrågan --
          </note>
          <note>
            som utges av RNS, Riksförbundet Narkotikafritt
          </note>
          <note>
            Samhälle -- säger sig justitieminister Gun Hellsvik vara nöjd
            med narkotikapolitiken. Regeringen har inte kunnat göra mer åt
            narkotikan än vad den har gjort hittills, säger hon i reportaget.
            Men på en fråga om vad justitieministern tror om en ökning resp.
            en minskning av narkotikamissbruket svarar
          </note>
          <note>
            Gun Hellsvik att man skall akta sig för att tro.
          </note>
          <note>
            Justitieministern är skicklig på att leka med ord utan betydelse.
            Längre fram i reportaget ställs det frågor om regeringens kontroll
            över situationen.
          </note>
          <note>
            Gun Hellsvik svarar att hon tror att regeringen har så god kontroll
            som någon. Vi vet att det är ett stort problem säger hon. Tala
            om inkonsekvens! Man frågar sig hur landets justitieminister kan
            vara nöjd med narkotikapolitiken när hon tror saker och ting,
            vilket man ju skall akta sig för att göra.
          </note>
          <note>
            Det räcker inte att säga att regeringen vet att det är ett stort
            problem -- det har väl varit uppenbart länge. Nej, justitieministern
            är inte trovärdig när hon uppenbarligen slår sig till ro och är
            nöjd.
          </note>
          <note>
            Gun Hellsvik säger vidare i reportaget att regeringen lägger
            fram förslag till en -- observera:
          </note>
          <note>
            en -- lagändring. Detta skulle visa att regeringen ser narkotikan
            som ett stort problem. Det är detta förslag till lagändring som
            vi nu ser på riksdagens bord. Det är fråga om ganska små åtgärder
            och en tunn proposition.
          </note>
          <note>
            Varför ser vi så litet av det 20-punktsprogram mot narkotikan
            som Moderaterna, Gun Hellsviks eget parti, så ivrigt hänvisade
            till under valrörelsen?
          </note>
          <note>
            Nej, regeringens narkotikapolitik är plötsligt mycket urvattnad.
          </note>
          <note>
            I valprogrammet talades om att man skulle öka antalet gatulangningsgrupper.
            Det är en bra målsättning, men då måste regeringen se till att
            polisen har den lagtekniska möjligheten att kroppsvisitera misstänkta
            missbrukare. Man måste göra det möjligt för polisen att utifrån
            sin professionalism avgöra var och hos vem man kan hitta narkotika
            att beslagta. JO har kritiserat detta och därmed pekat på bristen
            i lagstiftningen.
          </note>
          <note>
            Mitt förslag, vilket givetvis röstades ner i utskottet, är att
            man i polislagen skriver att polisen skall upprätthålla lag och
            ordning. Just ordet ''skall''
          </note>
          <note>
            saknas i dag i det sammanhanget. Detta skall ses mot den allmänna
            ingripandeskyldighet som polisen enligt polislagen har.
          </note>
          <note>
            Hur skall man få resurser till att sätta in gatulangningsgrupper
            när regeringen och
          </note>
          <note>
            Socialdemokraterna tillsammans -- på den punkten var de eniga!
            -- vill minska anslaget till polisen med
          </note>
          <note>
            500 miljoner under tre år? Det minskar ju möjligheterna att erhålla
            de resurser som behövs för inrättandet av gatulangningsgrupper.
          </note>
          <note>
            Birthe Sörestedt talade om programmet för utdelning av fria sprutor
            i Kerstin Tunvings regi.
          </note>
          <note>
            Jag har stor respekt för Kerstin Tunving, som har klinisk erfarenhet
            speciellt från arbete med haschmissbrukare. Men sedan hon började
            med det här programmet för utdelning av fria sprutor har hon inte
            så stort stöd bland sina kolleger inom narkomanvården.
          </note>
          <note>
            Tillbaka till regeringens åtgärder. Det finns många saker som
            denna regering behöver åtgärda för att bli trovärdig i sina uttalanden
            om att man vill föra en restriktiv och konsekvent narkotikapolitik.
          </note>
          <note>
            Detta får jag väl återkomma till i interpellationsdebatter med
            regeringens företrädare.
          </note>
          <note>
            Avslutningsvis yrkar jag bifall till utskottets hemställan i
            betänkande JuU17.
          </note>
          <note type="speaker">
            Anf. 85 JERRY MARTINGER (m) replik:
          </note>
          <note>
            Herr talman! Karl Gustaf Sjödin har synpunkter när det gäller
            åtgärder i allmänhet för att komma till rätta med narkotikaproblemet.
            Jag kan inte se att Ny demokrati har fogat någon reservation till
            betänkandet. Det förvånar mig att Karl Gustaf
          </note>
          <note>
            Sjödin kommer dragande med de här synpunkterna här i kammaren,
            men i och för sig borde jag väl ha kunnat förutse det, eftersom
            Ny demokrati tydligen driver olika frågor i utskott och kammare
            -- vi har ju nu under en lång tid sett det.
          </note>
          <note>
            Självfallet är de åtgärder som föreslås i propositionen inte
            de enda som måste vidtas på narkotikaområdet. Det måste vidtas
            en mängd olika åtgärder för att vi framgångsrikt skall kunna bekämpa
            narkotikan. Det här är en åtgärd -- den är viktig, men det kommer
            fler.
          </note>
          <note>
            Anf. 86 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Att jag inte har fogat någon reservation till betänkandet
            beror på att vi i Ny demokrati stöder betänkandet. Betänkandet
            är en signal, som visar att vi är på rätt väg.
          </note>
          <note>
            Anledningen till att jag tog upp Gun Hellsviks uttalande var
            att jag såg reportaget om hennes synpunkter i narkotikafrågan.
            Jag hade inte sett reportaget innan det här ärendet behandlades
            i utskottet. Vad jag reflekterade över var att hon kände sig nöjd,
            att regeringen var nöjd med den nuvarande narkotikapolitiken.
            Då blev jag litet fundersam. Det behövs ju, som Jerry Martinger
            säger, en rad åtgärder. Det var närmast det jag hade att anföra.
            Jag är ledsen att jag inte såg reportaget innan vi behandlade
            ärendet i utskottet.
          </note>
          <note type="speaker">
            Anf. 87 BERITH ERIKSSON (v):
          </note>
          <note>
            Herr talman! Vänsterpartiet har ingen egen motion med anledning
            av den här propositionen och alltså ingen motion som behandlas
            i det här betänkandet.
          </note>
          <note>
            Vi kommer att rösta med Socialdemokraternas reservation nr 1
            och med nr 2 om nr 1 bifalls av kammaren.
          </note>
          <note>
            Att det behövs ansträngningar för att minska och helst eliminera
            försäljningen och bruket av narkotika är vi väl alla överens om,
            men vi skiljer oss åt i uppfattningen om hur långt man kan gå
            lagstiftningsvägen utan att man får motsatta effekter. Vi menar
            att man måste inse att man kanske inte kan lösa narkotikaproblemet
            lagstiftningsvägen. En person som har fastnat i narkotikaberoende
            behöver vård och får inte skrämmas bort från att söka vård av
            rädsla för att bli åtalad för sitt missbruk.
          </note>
          <note>
            Jerry Martinger påstår att missbrukaren själv inte söker vård,
            men det förekommer ändå rätt ofta att en missbrukares föräldrar
            eller andra söker vård åt missbrukaren. Tyvärr är nog de föräldrar
            många som har fått uppleva att den här vården inte alltid finns
            att få.
          </note>
          <note>
            Det vi behöver göra är att se till att det finns behandlingsmöjligheter,
            men Jerry Martinger förordar i stället att man skall låsa in narkomanerna
            för att minska efterfrågan. Hur många nya fängelseplatser anser
            Jerry Martinger att det kommer att behövas för att gatorna skall
            rensas från narkotikamissbrukare?
          </note>
          <note>
            Tillbaka till frågan om att sabotera frivilligheten.
          </note>
          <note>
            För narkotikaberoende händer det ju liksom för alkoholister ibland
            under behandlingen att de får återfall, men det behöver ju inte
            betyda att det inte går att fortsätta behandlingen. Det förslag
            som nu ligger på riksdagens bord innebär däremot att den narkotikaberoende
            anger sig själv om han går tillbaka till behandlingen efter ett
            återfall.
          </note>
          <note type="speaker">
            Anf. 88 JERRY MARTINGER (m) replik:
          </note>
          <note>
            Herr talman! Jag har redogjort för varför vi anser att ansvarsfrihetsregeln
            inte skall finnas kvar och vilken betydelse fängelse i straffskalan
            skulle ha.
          </note>
          <note>
            Eftersom Berith Eriksson möjligen inte hörde min redogörelse,
            kan jag bara upprepa att jag är övertygad om att ett införande
            av fängelse i straffskalan kommer att ha sin största betydelse
            på så sätt att man på ett tidigare stadium kommer att kunna se
            vilka personer som är missbrukare, bl.a.
          </note>
          <note>
            genom att man då kan genomföra kroppsbesiktning, och att man
            därmed också i tid kan sätta in rätt åtgärder.
          </note>
          <note>
            Det kommer givetvis inte i praktiken att leda till att ett stort
            antal personer skall sättas i fängelse. Men, som jag sade, även
            ett kortare fängelsestraff kan för icke nedgångna missbrukare
            ha den funktionen att de inte fortsätter med sitt missbruk. Det
            är ungefär samma funktion som det kan vara för den som åker fast
            för rattfylleri, nämligen att han får sig en ordentlig tankeställare
            och kanske slutar supa innan han sätter sig i bilen.
          </note>
          <note>
            Men, som sagt, jag har redan redogjort för detta och gör det
            inte igen.
          </note>
          <note type="speaker">
            Anf. 89 BERITH ERIKSSON (v) replik:
          </note>
          <note>
            Herr talman! För det första hörde jag Jerry
          </note>
          <note>
            Martingers första inlägg, och för det andra talar han precis
            som om vi hade en utbyggd vård för narkotikamissbrukare, som vi
            faktiskt inte har.
          </note>
          <note>
            Man kan inte jämföra ungdomar med en rattfyllerist som efter
            ett fängelsestraff skulle få en tankeställare. För ungdomar handlar
            det mycket om att identifiera sig. Hamnar man i fängelse har man
            kanske identifierat sig som en brottsling.
          </note>
          <note>
            När det gäller ungdomar som av naturen är nyfikna måste det handla
            om att de får tillräcklig information om narkotikamissbruk och
            att de har en meningsfull sysselsättning och en trygg uppväxt.
          </note>
          <note>
            Därför behöver vi daghem, skolor, fritidshem, kultur och idrottsaktiviteter
            av god kvalitet. Det är precis de områden som det nu skärs ner
            så mycket i.
          </note>
          <note>
            Jerry Martinger säger, att får nu bara polisen möjlighet att
            gå fram till och kroppsvisitera en ung person och sedan ta in
            honom för urinprovstagning för att konstatera att han har brukat
            narkotika och därefter sätta honom i fängelse, så kommer det att
            innebära att den unge inte använder narkotika mer.
          </note>
          <note>
            Det är ju ett väldigt förenklat sätt att se på en svår problematik.
          </note>
          <note type="speaker">
            Anf. 90 JERRY MARTINGER (m) replik:
          </note>
          <note>
            Herr talman! Det är en värld som skiljer de borgerliga partiernas
            syn på narkotikapolitiken och
          </note>
          <note>
            Vänsterpartiets syn. Den politik som förespråkas av regeringen
            skiljer sig från den som förespråkas av Vänsterpartiet så till
            vida att den borgerliga politiken kräver av missbrukarna att de
            skall låta bli narkotika.
          </note>
          <note>
            Att ställa krav är i det här hänseendet att bry sig om. Vår politik
            innebär att vi bryr oss om de människor som är på väg att hamna
            i social misär.
          </note>
          <note>
            Vänsterpartiets syn på missbrukarna är mer cynisk.
          </note>
          <note>
            De förespråkar en låt-gå-politik. Man bekymrar sig inte om människor
            i riskzonen. Det är först när dessa stackars människor har etablerat
            ett allvarligt missbruk som man är beredd att ingripa, men då
            är det ofta för sent.
          </note>
          <note>
            Den narkotikapolitik som helt bygger på att missbrukare frivilligt
            skall söka vård är inte en bra narkotikapolitik. Vi vet av erfarenhet
            att det är mycket ovanligt med frivillighet i det här avseendet.
          </note>
          <note>
            Därav kan vi dra slutsatsen, som jag också gjorde i mitt inledningsanförande,
            att motivationen att söka vård inte är något som kommer inifrån
            eller uppstår spontant. En sådan motivation är i stället i hög
            grad en spegling av omvärldens attityd och förhållningssätt gentemot
            missbruk och missbrukare.
          </note>
          <note>
            Ett tryck på narkotikamarknaden enligt propositionens modell
            bör därför leda till, som jag tidigare sade, en större benägenhet
            att söka vård --
          </note>
          <note>
            inte tvärtom.
          </note>
          <note>
            Min jämförelse med rattfylleristen gjorde jag bara för att understryka
            fängelsestraffets allmänpreventiva funktion.
          </note>
          <note type="speaker">
            Anf. 91 BERITH ERIKSSON (v) replik:
          </note>
          <note>
            Herr talman! Jerry Martinger och Moderaterna är nog ensamma om
            att tro på fängelsestraffets allmänpreventiva funktion.
          </note>
          <note>
            Visst är det en värld som skiljer Moderaternas och
          </note>
          <note>
            Vänsterpartiets syn på människor. Vi vill ha vård i stället för
            fängelse.
          </note>
          <note>
            Det är inte först vid ett allvarligt missbruk som vården skall
            kunna sättas in. Det handlar om att bygga upp en vård där en förälder
            som söker vård för sitt barn, som är missbrukare i ett tidigt
            skede, omedelbart skall kunna få den vården. Det skall inte vara
            så att förälderns sökande av vård för sitt barn är detsamma som
            att ange sitt barn så att barnet riskerar fängelse.
          </note>
          <note>
            Andre vice talmannen anmälde att Jerry Martinger anhållit att
            till protokollet få antecknat att han inte ägde rätt till ytterligare
            replik.
          </note>
          <note>
            Anf. 92 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! När man hör Berith Eriksson resonera om tvång och
            icke tvång inser man att hon lever i en värld för sig. Detta är
            den flumpolitik som man hade förut.
          </note>
          <note>
            Jag vet att det var många narkomaner som på den tiden gick in
            på Rålambshov när kostnaden för missbruket var ca 2 000 kr om
            dagen. Då vart det för jobbigt att stjäla ihop tillräckligt mycket
            för att hålla sig med sin drog, och man gick frivilligt in på
          </note>
          <note>
            Rålambshov. Så minskade man ned sitt behov med metadonmetoden
            tills man klarade sig med droger för 200 kr om dagen. Sedan gick
            man ut igen, och så höll man på. Det är en flumpolitik.
          </note>
          <note>
            Berith Eriksson talade om att föräldrarna skall söka vård. Men
            föräldrarna vet ju inte att deras barn är missbrukare! Det kan
            ta två, tre, fyra eller fem år innan de vet det.
          </note>
          <note>
            I Upplands Väsby går man in aktivt och säger:
          </note>
          <note>
            Ställer du inte upp på att ta ett urinprov, då betraktar vi dig
            som narkoman.
          </note>
          <note>
            I och med att vi inför fängelsestraff i straffskalan får man
            möjligheter till tvångsåtgärder. Då kan man sätta in åtgärderna
            tidigt när man vet att personerna missbrukar, eftersom man får
            möjlighet att verkligen kontrollera om de har narkotika i blodet.
          </note>
          <note>
            Det är då man kan sätta in åtgärderna.
          </note>
          <note>
            Det är nämligen drogen som styr individen och inte tvärtom. Jag
            skall inte hålla någon större utläggning om narkotikans verkningar,
            men det är först en smekmånadsfas -- man brukar kalla den så --
            då man möjligtvis kan kontrollera sitt drogintag. Men sedan tar
            drogen överhand och styr individen. Man har ingen egen vilja.
            Därför behövs dessa skärpningar.
          </note>
          <note>
            Jag lovordar regeringen för att den nu tar till det här sista
            steget och inför fängelse i straffskalan för konsumtion, och därmed
            möjliggör tvångsåtgärder.
          </note>
          <note type="speaker">
            Anf. 93 BERITH ERIKSSON (v) replik:
          </note>
          <note>
            Herr talman! Karl Gustaf Sjödin går ganska långt tillbaka, och
            då kan man också konstatera att det framför allt är de gamla narkomanerna
            som fortfarande åker ut och in i fängelserna.
          </note>
          <note>
            Men nu skall vi tala om dagens lagstiftning och dagens möjligheter,
            och då vill jag fråga: Anser
          </note>
          <note>
            Karl Gustaf Sjödin att den vård han talar om finns?
          </note>
          <note>
            Finns det möjlighet att genom en skärpt lagstiftning ge dessa
            ungdomar vård? Eller handlar det om att man skall öka antalet
            fängelseplatser och att man skall rensa gatorna?
          </note>
          <note>
            Anf. 94 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Jag håller med Berith Eriksson om att denna vård
            inte finns i dag. Men vi kan konstatera att Österåker har kommit
            mycket långt när det gäller att ta hand om narkomaner, och man
            har ingen narkotika där ute. Ny demokrati menar att hotet om straff
            kräver av narkomanen, när han kommer in på anstalt eller när han
            riskerar att få fängelse, att han aktivt ingår i ett motivationsprogram.
            Det kan ske utanför fängelset.
          </note>
          <note>
            Exempelvis kan den misstänkte narkomanen få välja mellan fyra
            års fängelse och två års behandling. Narkomaner är precis som
            alla andra människor -- de är sig själv närmast. Ett ordentligt
            straffhot får dem förmodligen att välja de lindrigare två åren.
            Trots allt är det nämligen så, att när man har knarkat väldigt
            mycket vill man sluta, men man kan inte göra det frivilligt utan
            stöd. Man säger att man skall sluta, men det blir återfall på
            återfall.
          </note>
          <note>
            Vi vill höja straffet. Vi vill ha alternativ med krav.
          </note>
          <note>
            Valet är tämligen lätt. I stället för att man måste sitta i fängelse
            i fyra år, ovillkorligt, tror vi att det är mycket bättre att
            man kan välja två år i en behandlingsmetod.
          </note>
          <note type="speaker">
            Anf. 95 BERITH ERIKSSON (v) replik:
          </note>
          <note>
            Herr talman! Jag vill fråga Karl Gustaf Sjödin: Vad menar Karl
            Gustaf Sjödin att vi skall göra under tiden, eftersom vi inte
            har den vård som behövs?
          </note>
          <note>
            Ryms alla på Österåker?
          </note>
          <note>
            Debatten blir väldigt förvirrad när både Karl
          </note>
          <note>
            Gustaf Sjödin och Jerry Martinger hela tiden blandar ihop grava
            narkomaner och debuterande narkomaner. Det behövs olika åtgärder
            och olika behandlingsmetoder för unga debuterande och för gamla
            grava narkomaner.
          </note>
          <note>
            Andre vice talmannen anmälde att Karl Gustaf
          </note>
          <note>
            Sjödin anhållit att till protokollet få antecknat att han inte
            ägde rätt till ytterligare replik.
          </note>
          <note type="speaker">
            Anf. 96 LARS-ERIK LÖVDÉN (s):
          </note>
          <note>
            Herr talman! Jag hade egentligen inte tänkt gå upp i den här
            debatten, men efter Jerry Martingers anförande och delvis också
            efter Karl Gustaf
          </note>
          <note>
            Sjödins anförande vill jag säga några ord.
          </note>
          <note>
            Man skall ta narkotikasituationen i Sverige på utomordentligt
            stort allvar. Vi har ett allvarligt narkotikaproblem, som vi måste
            sätta in betydande åtgärder mot.
          </note>
          <note>
            Jag känner också en väldigt stor oro över vad som kan hända med
            tanke på den utveckling av nya narkotikaströmmar som kan komma
            från f.d.
          </note>
          <note>
            Sovjetunionen, med dess transportvägar som så småningom kan nå
            Sverige.
          </note>
          <note>
            Även om man ser på situationen på ett utomordentligt allvarligt
            sätt, tror jag att Jerry
          </note>
          <note>
            Martinger kan hålla med mig om att vi i Sverige, sett ur ett
            internationellt perspektiv, har lyckats bemästra narkotikasituationen
            på ett ganska hyggligt sätt. Narkotikaproblemen och narkotikamissbruket
            i Sverige har varit mindre än i många andra västeuropeiska länder.
            Det har väl berott på att vi har bedrivit en sammanhållen narkotikapolitik,
            som så att säga har stått på två ben.
          </note>
          <note>
            Det ena benet har stått för restriktiv narkotikapolitik, med
            polisiära medel och med resurser till rättsväsendet. Det andra
            benet har stått för en väl utbyggd vård och behandling, eller
            ambitionen att ha en en sådan, för att nå missbrukarna och för
            att förmå dem att ta sig ur sitt beroende av narkotika.
          </note>
          <note>
            Nu känner jag utomordentligt stor oro för att ''det andra benet''
            är på väg att vika sig. Och viker sig det benet, den utbyggda
            vården och behandlingen ute i landets kommuner, raseras grunderna
            för den sammanhållna narkotikapolitiken. Då riskerar vi att få
            en mycket allvarlig narkotikasituation i det här landet, ett ökat
            missbruk, en allvarligare situation, som påminner om den som man
            har i många andra västeuropeiska länder.
          </note>
          <note>
            Jag tänker nämna några exempel på vad som är på väg att hända
            i landets kommuner. I Stockholm halveras resurserna inom narkomanvården.
            I
          </note>
          <note>
            Malmö har den institutionaliserade narkomanvården splittrats
            upp och i stort upphört.
          </note>
          <note>
            Runt om i landets kommuner pågår en successiv nedrustning av
            samhällets insatser när det gäller vård och behandling av narkomaner.
          </note>
          <note>
            Jag tycker att Jerry Martinger skall ta sig en ordentlig funderare,
            när han nu ställer så stort hopp till den här lagstiftningen,
            om det inte är förlusten av ''det andra benet'' som är det riktigt
            allvarliga hotet mot en framgångsrik narkotikabekämpning i vårt
            land.
          </note>
          <note type="speaker">
            Anf. 97 JERRY MARTINGER (m):
          </note>
          <note>
            Herr talman! Till Lars-Erik Lövdén vill jag säga att även jag
            oroar mig för att narkomanvården skärs ned i flera av landets
            kommuner.
          </note>
          <note>
            Lars-Erik Lövdén talar i övrigt nästan på samma sätt som Berith
            Eriksson. Jag tvingas då konstatera att det tycks vara en värld
            som skiljer den verklighet som jag skildrar och den verklighet
            som Lars-Erik
          </note>
          <note>
            Lövdén skildrar.
          </note>
          <note>
            Jag kan nämligen inte hålla med om att vi kommit så långt när
            det gäller narkotikabekämpningen i
          </note>
          <note>
            Sverige. Sverige är utsatt för ett mycket hårt tryck från de
            internationella narkotikasyndikaten. För bara någon timme sedan
            tog jag del av den senaste statistiken från tull och polis i det
            här avseendet.
          </note>
          <note>
            Det var verkligen ingen rolig läsning, det kan jag försäkra.
            Det finns enorma partier narkotika i
          </note>
          <note>
            Sverige som ligger och väntar på missbrukarna.
          </note>
          <note>
            Häromdagen tog Södermalmspolisen 5 kg amfetamin, och Eskilstunapolisen
            tog 9,5 kg. Det är bara två exempel.
          </note>
          <note>
            Jag vill understryka det som jag sade till Berith
          </note>
          <note>
            Eriksson, nämligen att man måste kräva av missbrukarna att de
            skall låta bli narkotikan. Att ställa krav i det här sammanhanget
            är att bry sig om. Att föra en politik som bryr sig om människor,
            vilket blir följden av de åtgärder som föreslås i propositionen,
            är enligt min mening den enda vägen att komma fram till en lösning
            av narkotikaproblemet.
          </note>
          <note>
            Den politik som tydligen även Lars-Erik Lövdén förespråkar är
            en form av låt-gå-politik, där man inte tillräckligt bekymrar
            sig om människor i farozonen, förrän det är för sent. En sådan
            politik kan jag inte tro på.
          </note>
          <note type="speaker">
            Anf. 98 LARS-ERIK LÖVDÉN (s):
          </note>
          <note>
            Herr talman! Jerry Martinger kan inte ha lyssnat riktigt på mitt
            anförande. När jag uttrycker en oerhört stor oro för vad som är
            på gång ute i kommunerna när det gäller nedrustningen av narkomanvården,
            är det en oro som återspeglar att jag bryr mig om missbrukarna.
          </note>
          <note>
            Det är oerhört cyniskt att man å ena sidan är med om den nedskärning
            som nu leds av den borgerliga regeringen och av borgerligt styrda
            kommuner, och att man å andra sidan säger att narkotikamissbrukarna
            i större utsträckning, på grund av själva bruket, skall sättas
            i fängelse. Det är straffhotet som framöver skall gälla. Det är
            ett väldigt cyniskt resonemang.
          </note>
          <note>
            I mitt inlägg, Jerry Martinger, gav jag uttryck för den oro som
            jag känner också över de nya narkotikaströmmarna till Sverige.
            Det här skall vi ta på allvar, och det skall vi bekämpa med ''det
            andra benet'', som jag försökte beskriva. Vi skall bekämpa det
            med repressiva insatser i form av polisiära resurser och tullresurser
            när det gäller exempelvis gatulangningsgrupper. Men en sammanhållen
            narkotikapolitik behövs om vi skall bli framgångsrika i narkotikabekämpningen.
          </note>
          <note type="speaker">
            Anf. 99 JERRY MARTINGER (m):
          </note>
          <note>
            Herr talman! Att bara uttrycka oro är inte det bästa sättet att
            bry sig om. Man måste också agera, och det gör regeringen genom
            att lägga fram den här propositionen.
          </note>
          <note type="speaker">
            Anf. 100 LARS-ERIK LÖVDÉN (s):
          </note>
          <note>
            Herr talman! Jag skall inte förlänga debatten ytterligare, men
            jag uttrycker oro för den sparpolitik som regeringen bedriver
            och som går ut över vård- och behandlingsresurser.
          </note>
          <note>
            Jag vill påminna Jerry Martinger om att
          </note>
          <note>
            Socialdemokraterna vid fjolårets budgetbehandling gick emot nedskärningen
            om 7,5
          </note>
          <note>
            miljarder kronor i kommunerna.
          </note>
          <note type="speaker">
            Anf. 101 JERRY MARTINGER (m):
          </note>
          <note>
            Herr talman! Jag vill än en gång understryka att den narkotikapolitik
            som bygger på att man skall söka vård frivilligt -- det är tydligen
            det som även Lars-
          </note>
          <note>
            Erik Lövdén förespråkar -- inte är någon bra narkotikapolitik.
            Missbrukaren kan nämligen inte klara det ansvarstagande som en
            förväntad frivillighet innebär.
          </note>
          <note>
            Missbrukarens agerande är alltid en spegling av omvärldens attityd
            och förhållningssätt gentemot missbruket och missbrukarna, och
            det är därför som de åtgärder som föreslås i propositionen kommer
            att ha så stor betydelse i kampen mot själva missbruket.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note type="speaker">
            Anf. 102 ANDRE VICE TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note>
            8 § Särskild utlänningskontroll
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1992/93:JuU18 Särskild utlänningskontroll (prop.
          </note>
          <note>
            1992/93:156).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 10 §.)
          </note>
          <note>
            9 § Förnyad behandling av villkorlig frigivning, m.m.)
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1992/93:JuU19 Förnyad behandling av villkorlig frigivning, m.m.
            (prop. 1992/93:4).
          </note>
          <note type="speaker">
            Anf. 103 LARS-ERIK LÖVDÉN (s):
          </note>
          <note>
            Herr talman! Jerry Martinger hade i ett av sina föregående inlägg
            gott om pengar. Vi har gott om pengar i det här betänkandet.
          </note>
          <note>
            Det förslag som riksdagen nu har att ta ställning till är enligt
            Socialdemokraterna såväl från rättssynpunkt som från ekonomiska
            och praktiska synpunkter helt oacceptabelt. Vi har redan vid frågans
            behandling i december förra året, då ärendet återförvisades till
            utskottet, pekat på de sakliga bristerna i förslaget.
          </note>
          <note>
            Nu har regeringspartierna, i syfte att få igenom förslaget, genom
            sin kompromiss med Ny demokrati dessutom åstadkommit en ytterligare
            belastning på kriminalvården. Det är dåligt för kriminalvården,
            för rättssäkerheten och för den statsfinansiella situationen.
            Därför bör riksdagen avslå förslaget.
          </note>
          <note>
            När riksdagen före juluppehållet återremitterade justitieutskottets
            betänkande om förändringar av den villkorliga frigivningen anförde
            den borgerliga majoriteten som motiv för denna återremiss att
          </note>
          <note>
            Väg- och sjöfyllerikommitténs betänkande borde avvaktas.
          </note>
          <note>
            Detta var naturligtvis ett skenargument. Sakläget var det att
            regeringen inte hade majoritet för sitt förslag i riksdagen. Ny
            demokrati hade ställt bestämda krav för att inte rösta emot regeringens
            proposition. Detta tvingade fram en förhandling mellan Ny demokrati
            och regeringspartierna, och resultatet av den förhandlingen har
            vi nu på riksdagens bord.
          </note>
          <note>
            Förslaget innebär i stort en återgång till de regler för villkorlig
            frigivning som gällde före den 1 juli
          </note>
          <note>
            1983. Det innebär frigivning efter två tredjedelar av en strafftid
            på upp till två år. De som döms till fängelse i lägst två år skall
            även fortsättningsvis ha möjlighet att få villkorlig frigivning
            efter halva strafftiden.
          </note>
          <note>
            Det är således något av en falsk varudeklaration när en del nu
            hävdar att halvtidsfrigivningen avskaffas.
          </note>
          <note>
            I förhållande till regeringsförslaget har de borgerliga partierna
            och Ny demokrati gjort upp om ett bibehållande av tvåmånadersregeln
            för erhållande av villkorlig frigivning, vilket ytterligare ökar
            anstaltsbeläggningen. Jag återkommer senare till situationen på
            kriminalvårdsanstalterna, som är en viktig fråga.
          </note>
          <note>
            Innan jag motiverar varför vi motsätter oss utskottsmajoritetens
            förslag vill jag deklarera
          </note>
          <note>
            Socialdemokraternas principiella inställning till den villkorliga
            frigivningen. Vi förordar ett avskaffande av halvtidsfrigivningen
            och vill ha en övergång till en i huvudsak obligatorisk frigivning
            efter två tredjedelar av strafftiden. För att detta inte skall
            medföra generellt längre anstaltstider och en kraftigt ökad anstaltsbeläggning,
            menar vi att en sådan ordning måste kombineras med en kraftig
            utökning av användandet av alternativa påföljder, som samhällstjänst
            och kontraktsvård och möjligen också någon form av frigivningspermission.
          </note>
          <note>
            Frågan om en väsentlig vidgning av bötesstraffets användning
            bör också prövas. Det här är frågor som lämpligen bör behandlas
            av
          </note>
          <note>
            Straffsystemkomittén, som bl.a. har att lägga fram ett mer permanent
            förslag till den framtida utformningen av den villkorliga frigivningen
            och vars samlade arbete borde ha avvaktats innan riksdagen gick
            till beslut i dagens ärende.
          </note>
          <note>
            Nu förordar utskottsmajoriteten ett provisoriskt förslag. Jag
            sade i den tidigare debatten vid återremissen att det är ett uttryck
            för en hafsig, slarvig och ogenomtänkt kriminalpolitik.
          </note>
          <note>
            Strafflagstiftningen är utomordentligt illa lämpad för plötsliga
            ad hoc-lösningar. Redan i höst kommer ett förslag från Straffsystemkommittén
            till en permanent lösning. Från både rättspolitiska och samhällsekonomiska
            utgångspunkter är det helt förkastligt att nu genomföra ett provisoriskt
            system. Svårigheter kan förutses vid tillämpningen innan praxis
            har hunnit utkristalliseras. Med hänsyn till att det på kort tid
            skall genomföras ytterligare förändringar i systemet uppstår också
            en betydande rättsosäkerhet. Vi kommer att få en situation där
            flera olika regelsystem i ett övergångsskede skall tillämpas samtidigt.
            Det är vårt huvudargument för att nu avvisa det förslag som ligger
            på riksdagens bord.
          </note>
          <note>
            Jag går över till situationen på kriminalvårdsanstalterna. Regeringsförslaget
            innebär en ökad anstaltsbeläggning med mellan 500
          </note>
          <note>
            och 600 intagna, till en årlig kostnad av 200--300
          </note>
          <note>
            miljoner kronor.
          </note>
          <note>
            Det här skall ses i belysning av den redan mycket höga beläggningen
            på våra kriminalvårdsanstalter.
          </note>
          <note>
            Kriminalvårdsstyrelsen har i en skrivelse till regeringen i januari
            i år angett beläggningsgraden under senare delen av 1992. Den
            1 oktober var beläggningen 100 %, den 1 november 97 % och den
          </note>
          <note>
            1 december 96 %. Trots att ett antal tillfälliga platser nu tagits
            i bruk räknar
          </note>
          <note>
            Kriminalvårdsstyrelsen med en beläggning i mars på 95 %. Den
            här situationen gäller alltså innan effekterna av ändringen av
            den villkorliga frigivningen fallit ut. För att klara differentieringen,
            ett rimligt vård- och behandlingsinnehåll, har riksdagen som mål
            satt upp 85 % beläggning.
          </note>
          <note>
            Situationen på kriminalvårdsanstalterna är nu sådan att den skapar
            en brutalare och hårdare miljö, som leder till tvång, våld och
            sannolikt en betydande ökning av återfallsbenägenheten. Det visar
            internationella erfarenheter av sådana situationer på kriminalvårdsanstalter
            och fängelser.
          </note>
          <note>
            Regeringens politik, som sägs syfta till att få ner brottsligheten,
            riskerar nu tvärtom att föda ny och brutalare brottslighet. Regeringens
            kriminalpolitik är hafsig och slarvig.
          </note>
          <note>
            Intagna som vill arbeta och studera på anstalterna får stå i
            kö till sysselsättning. Differentiering och narkotikafria anstalter
            omintetgörs i princip. Det var ju ett av Moderaternas stora krav
            före regeringsskiftet i höstas, Jerry Martinger, att åstadkomma
            en situation på anstalterna som gjorde det möjligt att differentiera
            och få fram narkotikafria anstalter och avdelningar. Det blir
            i stort sett omöjligt med den beläggningssituation som nu gäller
            på anstalterna. Det står i kontrast till
          </note>
          <note>
            Jerry Martingers argumentation i det ärende som vi tidigare behandlade.
          </note>
          <note>
            De signaler om ändrad lagstiftning i stort som kommit från regeringen
            kan beräknas öka behovet av anstaltsplatser med uppåt 1 200. Det
            är en ökning av anstaltsorganisationen med 25 % till en årlig
            driftskostnad på mellan 400 och 500 miljoner kronor och en investeringskostnad
            på 1,2--1,4
          </note>
          <note>
            miljarder kronor.
          </note>
          <note>
            Jag tycker att regeringspartierna skall ställa sig frågan om
            vi inte med de resurserna skulle kunna få ut bättre effekter när
            det gäller påverkan på brottsutvecklingen genom andra åtgärder
            än en kraftig utbyggnad av antalet fängelseplatser.
          </note>
          <note>
            Jag vill med den här motiveringen, framför allt huvudinvändningen
            att vi till hösten har att ta ställning till ett nytt förslag
            om en mer permanent lösning och därför inte bör genomföra ett
            provisorium, men också argumentet att man inte i tillräcklig grad
            har beaktat belastningen på anstalterna, yrka avslag på propositionen
            och bifall till reservationerna nr 1 och 2.
          </note>
          <note type="speaker">
            Anf. 104 BERITH ERIKSSON (v):
          </note>
          <note>
            Herr talman! Av vissa anledningar, som även är väl kända för
            kammaren, måste enskilda ledamöter från vårt parti försöka täcka
            in många olika områden. Det är inte enbart av ondo. Man får nämligen
            en ganska klar bild av hur regering och riksdagsmajoritet prioriterar
            när det gäller användningen av skattemedel.
          </note>
          <note>
            I debatt efter debatt har jag ställts inför det krassa konstaterandet
            att en nödvändig standard inom socialförsäkringssystemet exempelvis
            inte kan upprätthållas på grund av det ekonomiska läget.
          </note>
          <note>
            Men när det gäller detta ärende, alltså repressionsapparaten,
            fattas det inte medel.
          </note>
          <note>
            Om de 215 miljonerna i detta sammanhang i stället satsades på
            förebyggande och rehabiliterande verksamhet skulle det helt säkert
            vara en mycket bättre samhällsinvestering än vad en skärpning
            av verkställighetstiderna är.
          </note>
          <note>
            Herr talman! Fängelsestraff är den mest destruktiva och den dyraste
            men också den sämsta formen när det gäller att åtgärda, förebygga
            och stävja brottslighet. Fängelsestraff är på sätt och vis bra
            som samhällspreventiv åtgärd så till vida att brottslingen inte
            kan begå brott så länge vederbörande sitter inlåst. Dessutom måste
            samhället ibland skydda sig mot vissa brottslingar och vissa brott.
            Men det är att lura sig själv om man inbillar sig att fängelsestraff
            leder till minskad brottslighet. Det är ganska väl dokumenterat.
          </note>
          <note>
            Det lutherska arv som vi alla mer eller mindre bär på -- dvs.
            att man skall straffas för sina gärningar --
          </note>
          <note>
            måste kanske ibland få vika för förnuftet och för de vetenskapliga
            rön som gjorts men också för samhällspreventiva skäl.
          </note>
          <note>
            Justitieutskottet liksom justitieministern har vid många olika
            tillfällen uttalat att strävan skall vara att hitta andra påföljdsalternativ
            än fängelse. Ja, men då måste man väl också satsa på det. Trots
            att man säger sig veta att frivården har otillräckliga resurser
            blir det inga ökade resurser där. I stället trampar vi på i de
            gamla fotspåren. Och inte bara det -- vi försöker också nu att
            till ett mycket högt pris ersätta vård med fängelsestraff.
          </note>
          <note>
            Herr talman! Vår meningsyttring avseende mom. 2
          </note>
          <note>
            sammanfaller med Socialdemokraternas reservation. Vi kommer alltså
            att rösta för reservation 1. Vidare yrkar jag bifall till meningsyttringen
            avseende mom. 11.
          </note>
          <note type="speaker">
            Anf. 105 JERRY MARTINGER (m):
          </note>
          <note>
            Herr talman! De flesta stater har i sina påföljdssystem någon
            form av förtida frigivning från fängelse. Det finns i allmänhet
            tre olika typer av frigivning: ovillkorlig frigivning, villkorlig
            frigivning och frigivning med efterföljande övervakning. Den villkorliga
            frigivningen är den vanligaste.
          </note>
          <note>
            Vilket val ett rättssystem gör mellan en eller flera av dessa
            typer av förtida frigivning beror i huvudsak på vilket mål som
            lagstiftaren anser skall gynnas av åtgärden. Det kan i huvudsak
            vara fråga om fyra olika mål: Målet kan vara en bättre disciplin
            på anstalterna. Målet kan vara en minskning av anstaltsbeläggningen.
            Man kan vilja ha en prövotid före slutlig frigivning som är likställd
            den vid villkorlig dom. Eller också är målet att man vill skydda
            allmänheten.
          </note>
          <note>
            Den förtida frigivningen kan vara obligatorisk eller fakultativ.
            Den obligatoriska frigivningen utmärks av sin automatik vad gäller
            tillämpningen. Den fakultativa frigivningen är normalt avhängig
            av en diskretionär bedömning av den enskilde fångens uppförande
            och/eller prognos.
          </note>
          <note>
            I de flesta länder är förtida frigivning fakultativ.
          </note>
          <note>
            Obligatorisk frigivning är mindre vanligt.
          </note>
          <note>
            I Sverige har det funnits regler om villkorlig frigivning sedan
            år 1906. Sådan har alltsedan dess kommit i fråga då en viss kvotdel
            av strafftiden, med förbehåll för en stadgad minimitid, avtjänats
            i anstalt. Kvotdelen resp. minimitiden har efter införandet av
            systemet minskats i flera steg.
          </note>
          <note>
            Huvudregeln i den gällande ordningen, som trädde i kraft den
            1 juli 1983, finns i 26 kap., 6 §
          </note>
          <note>
            brottsbalken. Enligt denna skall den som avtjänar ett tidsbestämt
            fängelsestraff friges villkorligt när halva tiden avtjänats. Dock
            skall verkställigheten ha pågått i minst två månader. Denna regel
            är obligatorisk men har två mer väsentliga undantag.
          </note>
          <note>
            För det första kan frigivningen uppskjutas om den dömde själv
            begär det. För det andra får enligt 26
          </note>
          <note>
            kap., 7 § brottsbalken den som dömts till fängelse i lägst två
            år för särskilt allvarlig brottslighet som riktat sig mot eller
            medfört fara för liv eller hälsa inte friges villkorligt förrän
            två tredjedelar av strafftiden har avtjänats, om det bedöms föreligga
            påtaglig risk för att brottslingen skall fortsätta med brottslighet
            av det slag för vilket han dömts.
          </note>
          <note>
            Villkorlig frigivning av den senare typen är fakultativ och prövas
            av Kriminalvårdsnämnden.
          </note>
          <note>
            Vid sin bedömning skall nämnden förutom återfallsrisken beakta
            verkningarna av ett fortsatt frihetsberövande och förutsättningarna
            för den dömdes anpassning i samhället.
          </note>
          <note>
            Herr talman! Den obligatoriska halvtidsfrigivningen har mer än
            något annat inom kriminalpolitiken upprört allmänheten under de
            senaste åren. Den stora skillnaden mellan utmätt straff och faktisk
            anstaltstid måste anses principiellt felaktig. Den är obegriplig
            för medborgarna och har rubbat förtroendet för rättsväsendet.
          </note>
          <note>
            En undersökning som gjorts av forskaren Jan
          </note>
          <note>
            Ahlberg vid Brottsförebyggande rådet, BRÅ, visar också att införandet
            av halvtidsfrigivningen ledde till en ökning av den anmälda brottsligheten.
            De anmälda misshandelsbrotten ökade med 1 %, stöldbrotten -- exkl.
            butiksstölder, biltillgrepp och rån -- med 1,6 %, bilstölderna
            med 3,3 %, rånen med 3,2 % och bedrägerierna med 1,2 %.
          </note>
          <note>
            De här procenttalen kan förefalla låga. Men om man betänker att
            det varje år begås drygt 1,2
          </note>
          <note>
            miljoner brott i vårt land inser man att halvtidsfrigivningen
            i praktiken medfört att tusentals människor varje år drabbas av
            brott helt
          </note>
          <note>
            ''i onödan'' -- om nu det uttrycket kan användas.
          </note>
          <note>
            Det förhållandet att man släppte ut fångar i förtid
          </note>
          <note>
            1983 innebar i absoluta tal att vi fick en omedelbar ökning med
            300 misshandelsbrott, 7 700 stöldbrott,
          </note>
          <note>
            800 bilstölder, 140 rån och 1 100 bedrägerier.
          </note>
          <note>
            Om man i dag skulle låta de dömda sitta av hela sitt straff skulle,
            visar BRÅ:s beräkningar, de anmälda misshandelsbrotten minska
            med 2,4 %, stöldbrotten med 4 %, bilstölderna med 8 %, rånen med
            8,6 % och bedrägerierna med 3,3 %.
          </note>
          <note>
            I absoluta tal motsvarar detta ca 900
          </note>
          <note>
            misshandelsbrott, 21 000 stölder, 3 500 bilstölder,
          </note>
          <note>
            350 rån och 3 000 bedrägerier.
          </note>
          <note>
            De som ådömts fängelsestraff är ofta notoriska vanebrottslingar.
            När denna kategori av personer slipper avtjäna hela strafftiden
            ges de följaktligen ökade möjligheter att begå fler brott.
          </note>
          <note>
            Den proposition som nu behandlas innebär att den obligatoriska
            halvtidsfrigivningen avskaffas genom en huvudsaklig återgång till
            de regler som gällde före den 1juli 1983. Den nuvarande rätten
            till villkorlig frigivning ersätts med en möjlighet till frigivning,
            som i princip förutsätter en prövning i det enskilda fallet. Systemet
            med villkorlig frigivning efter viss del av den utmätta strafftiden
            behålls således tills vidare.
          </note>
          <note>
            Enligt regeringens förslag skall huvudregeln vara att alla som
            dömts till ett tidsbestämt fängelsestraff i minst en månad skall
            kunna friges villkorligt tidigast efter två tredjedelar av strafftiden.
          </note>
          <note>
            Villkorlig frigivning från fängelsestraff på lägst två år föreslås
            även i fortsättningen kunna ske efter avtjänandet av halva strafftiden.
            Undantag skall dock, liksom för närvarande, gälla vid särskilt
            allvarlig brottslighet i de fall där det finns en påtaglig risk
            för återfall. Denna särreglering, som enligt gällande rätt endast
            omfattar brottslighet som riktat sig mot eller medfört fara för
            liv eller hälsa, föreslås nu utökad med brott som ingått som ett
            led i en yrkesmässig eller organiserad brottslighet. Detta innebär
            en betydande skärpning i förhållande till gällande ordning.
          </note>
          <note>
            Den villkorliga frigivningen skall kunna senareläggas efter den
            tidigaste tidpunkten för villkorlig frigivning. Vid den bedömningen
            skall särskilt beaktas om förutsättningarna för den intagnes anpassning
            i samhället framstår som speciellt ogynnsamma med hänsyn till
            frigivningsförhållandena, hans uppförande under anstaltsvistelsen
            eller andra särskilda omständigheter. Kriminialvårdsnämnden skall
            alltid pröva frågan om villkorlig frigivning beträffande dem som
            dömts till fängelse i minst två år. Kriminalvårdsnämnden skall
            också pröva frågan i vissa andra fall, om detta påkallas av
          </note>
          <note>
            Kriminalvårdsstyrelsen eller annan myndighet som fått bemyndigande
            till detta.
          </note>
          <note>
            Som jag tidigare nämnde har det alltsedan villkorlig frigivning
            infördes i vårt land funnits regler om en minimitid, före vilken
            villkorlig frigivning inte i något fall fått ske. Denna minimitid
            var år 1906 två år. För närvarande är den två månader.
          </note>
          <note>
            Den nuvarande minimiregeln har kritiserats, eftersom den medfört
            vissa tröskeleffekter. Av bl.a.
          </note>
          <note>
            den anledningen har regeringen i föreliggande proposition föreslagit
            att regeln skall avskaffas. Ett avskaffande av regeln skulle emellertid
            komma att få en del andra, oönskade konsekvenser. Det skulle leda
            till att exempelvis de som döms till en månads fängelse för grovt
            rattfylleri eller misshandel, brott vars art talar för fängelse,
            bara skulle behöva sitta inne 20 dagar, vilket i sin tur skulle
            ge en felaktig signal beträffande dessa brott.
          </note>
          <note>
            En anledning till att propositionen återremitterades till utskottet
            i december var just att en sådan signal bedömdes komma i konflikt
            med de förslag som samtidigt avgavs från Väg- och sjöfyllerikommittén;
          </note>
          <note>
            denna kommitté föreslog allmänt sett kraftiga skärpningar av
            straffen. Men anledningen var naturligtvis också att ett avskaffande
            av regeln skulle få ogynnsamma effekter på den allmänna brottsnivån
            genom att ett stort antal dömda, i många fall med betydande återfallsrisk,
            skulle bli frigivna tidigare än vad som för närvarande är fallet.
          </note>
          <note>
            Den nuvarande regeln att villkorlig frigivning inte kan komma
            i fråga förrän minst två månader av straffet har avtjänats bör
            enligt utskottets mening behållas. Utskottet kan alltså inte ställa
            sig bakom propositionen i denna del.
          </note>
          <note>
            Regeringen tillsatte under våren 1992 en utredning för översyn
            av vissa frågor som rör påföljdssystemet. Kommittén, som antagit
            namnet
          </note>
          <note>
            Straffsystemkommittén, skall enligt sina direktiv lägga fram
            förslag till vad som i ett längre perspektiv bör gälla för frigivning
            från fängelsestraff. Kommittén skall därvid pröva huruvida systemet
            med villkorlig frigivning skall behållas och hur detta i så fall
            skall vara utformat.
          </note>
          <note>
            Mot bakgrund av den kritik som framför allt kan riktas mot den
            obligatoriska halvtidsfrigivningen anser utskottet inte att det
            kan anses försvarligt att låta nuvarande system fortsätta att
            gälla i avvaktan på Straffsystemkommitténs betänkande och beredningen
            av detta. Utskottet ställer sig därför bakom regeringens förslag
            att avskaffa den obligatoriska halvtidsfrigivningen.
          </note>
          <note>
            Utskottet vill emellertid inte ge sig in på frågan om vad som
            bör gälla på längre sikt. Vad det handlar om i dag är att i ett
            första steg gå tillbaka till vad som i huvudsak gällde före den
            1 juli 1983 för att sedan därifrån gå vidare med steg nummer två.
          </note>
          <note>
            Dagens förslag är följaktligen inte det enda steget i frågan,
            utan bara det första steget. Hur det framtida systemet skall se
            ut finns det en rad olika meningar om. Det är därför det är angeläget
            att
          </note>
          <note>
            Straffsystemkommitténs arbete avvaktas innan ytterligare förändringar
            sker.
          </note>
          <note>
            Jag yrkar bifall till utskottets hemställan och avslag på reservationerna.
          </note>
          <note type="speaker">
            Anf. 106 LARS-ERIK LÖVDÉN (s) replik:
          </note>
          <note>
            Herr talman! Jerry Martinger gick inte i svaromål mot mitt huvudargument
            för att
          </note>
          <note>
            Socialdemokraterna avvisar den här propositionen, nämligen den
            rättsosäkerhet som blir följden av att vi inom kort tid dels kommer
            att få ett provisoriskt förslag, dels får ett mer permanent förslag,
            som kommer att presenteras i höst av
          </note>
          <note>
            Straffsystemkommittén och som skall träda i kraft någon gång
            under 1994.
          </note>
          <note>
            Det är naturligtvis oerhört otillfredsställande att vi inom rättsväsendet
            kan få en situation där man har tre olika system för den villkorliga
            frigivningen att hantera samtidigt; det nuvarande systemet, det
            provisoriska system som regeringspartierna och Ny demokrati nu
            vill genomföra och ett framtida mer permanent system för den villkorliga
            frigivningen.
          </note>
          <note>
            Kriminalpolitiken är inte lämpad, uttryckte jag i mitt inledningsanförande,
            att hanteras på det lättvindiga sättet.
          </note>
          <note>
            Jerry Martinger kommenterade inte heller den utomordentligt allvarliga
            situationen på våra kriminalvårdsanstalter. Med det här förslaget
            kommer de att utsättas för ytterligare påfrestningar. Med en överbeläggningssituation
            på våra anstalter har vi att se fram emot en ökad återfallsbenägenhet,
            mer inslag av våld och hot, mindre möjligheter till vård och behandling
            inom kriminalvården. Det kan i sin tur leda till en ökning av
            brottsligheten. Det tycker jag nog att regeringspartierna bör
            ta sig en allvarlig funderare på.
          </note>
          <note>
            Det andra som regeringspartierna bör fundera på, som jag också
            uppmanade dem till i mitt inledningsanförande, är om det på sikt
            verkligen är vettigt att satsa 400--500 miljoner kronor mer per
            år i driftkostnader för våra kriminalvårdsanstalter, som en del
            i de kriminalpolitiska satsningarna.
          </note>
          <note>
            Hade vi haft 500 miljoner kronor till offensiva brottsförebyggande
            insatser är jag alldeles övertygad om att det hade lett till större
            effekter på våra möjligheter att minska brottsligheten i
          </note>
          <note>
            Sverige.
          </note>
          <note>
            Nu väljer regeringspartierna att satsa de 400--500
          </note>
          <note>
            miljoner kronorna, som man inte har anvisat någon finansiering
            för, på en ökad utbyggnad av anstaltsorganisationen.
          </note>
          <note type="speaker">
            Anf. 107 JERRY MARTINGER (m)
          </note>
          <note>
            replik:
          </note>
          <note>
            Herr talman! Lars-Erik Lövdén säger att han finner det otillfredsställande
            att olika system kommer att gälla samtidigt på det här området
            fram till dess att
          </note>
          <note>
            Straffsystemkommitténs förslag lagts fram och beretts. I detta
            ligger en fråga från honom om varför vi inte kan vänta med att
            göra förändringar i reglerna om villkorlig frigivning till dess
            att nämnda utredning är klar.
          </note>
          <note>
            Mitt svar är följande:
          </note>
          <note>
            Den obligatoriska halvtidsfrigivningen är principiellt felaktig
            och har i så hög grad rubbat medborgarnas förtroende för rättssystemet
            att vi inte anser oss kunna ha den kvar en enda dag mer än nödvändigt.
          </note>
          <note>
            När det sedan gäller de samhällsekonomiska konsekvenserna av
            fler fängelsepåföljder vill jag säga följande:
          </note>
          <note>
            Det är inte fråga om vanliga investeringar.
          </note>
          <note>
            Självfallet måste det byggas fler fängelser. Men det är som sagt
            inte fråga om vanliga investeringer, det är fråga om investeringar
            som man skall göra för att skydda allmänheten mot brott. Byggandet
            av fängelser kan sannolikt komma att vara samhällsekonmiskt lönsamt.
            Enligt
          </note>
          <note>
            Våldskommissionen är de totala kostnaderna för stölder och skadegörelse
            som är riktade mot landets hushåll ca 2 miljarder. Om man antar
            att stölderna minskar med 4 % innebär det en direkt samhällsekonomisk
            besparing med 80 miljoner kronor per år. Men detta gäller bara
            de två brottstyper som jag har nämnt.
          </note>
          <note>
            Nu vet vi inte den totala kostnaden för all brottslighet. Men
            det anförda exemplet visar att de merkostnader som uppstår genom
            fler fängelser mycket väl kan uppvägas av de samhällsekonomiska
            besparingar som uppstår genom den minskade brottsligheten. Här
            skall också noteras att det verkliga antalet brott enligt
          </note>
          <note>
            Statistiska centralbyrån är väsentligt högre än den anmälda brottsligheten.
            Följaktligen är de samhällsekonomiska besparingarna av att hålla
            vanebrottslingar inburade också i motsvarande mån större.
          </note>
          <note type="speaker">
            Anf. 108 LARS-ERIK LÖVDÉN (s) replik:
          </note>
          <note>
            Herr talman! Jerry Martinger pratar nu mot all vetenskap, eller
            som han uttryckte det i sitt tidigare anförande mot all beprövad
            erfarenhet.
          </note>
          <note>
            Internationell erfarenhet och forskning visar massivt att generellt
            längre anstaltstider inte har någon inverkan på brottsligheten.
            Det har vi internationella erfarenheter av. Detta har t.o.m.
          </note>
          <note>
            Moderaternas regeringskolleger i England insett.
          </note>
          <note>
            De går nu in för att minska anstaltstiderna och sätta in fler
            åtgärder i det brottsförebyggande arbetet i stället.
          </note>
          <note>
            Jag tycker att Jerry Martinger skall ta del litet mer av den
            internationella forskningen och även av forskningen i Sverige
            på det här området innan han går vidare med den kriminalpolitik
            som han nu tydligen förordar.
          </note>
          <note>
            Jag tror att det hade varit mycket mer framgångsrikt ur brottsbekämpande
            synpunkt om vi hade använt de 400--500 miljoner kronor som
          </note>
          <note>
            Jerry Martinger nu anser sig ha till sitt förfogande till att
            satsa på brottsförebyggande arbete ute i landets kommuner. Då
            hade vi kunnat få ner den vardagsbrottslighet som kostar svenska
            folket och de enskilda människorna i detta land så mycket ekonomiska
            skador och annat lidande. Det är inte vägen genom generellt längre
            strafftider som leder fram till en minskad brottslighet.
          </note>
          <note type="speaker">
            Anf. 109 JERRY MARTINGER (m)
          </note>
          <note>
            replik:
          </note>
          <note>
            Herr talman! Självfallet har det brottsförebyggande arbetet en
            stor betydelse. Men det är också väsentligt att brottslingar sitter
            inne, så att medborgarna vågar vara ute.
          </note>
          <note type="speaker">
            Anf. 110 BERITH ERIKSSON (v) replik:
          </note>
          <note>
            Herr talman! Jerry Martinger redogör för hur många brott som
            har undvikits och skulle undvikas genom att fångarna sitter inne
            full tid. Det kan ge resultat i brottsstatistik bara ett eller
            två år. Sedan är man inne i samma runda igen. För Jerry
          </note>
          <note>
            Martinger menar väl inte, att om man sitter inne full tid, blir
            man mindre brottsbenägen när man kommer ut? Det är, som Lars-Erik
            Lövdén påpekade, mot all tillgänglig forskning på området.
          </note>
          <note>
            Jag tycker inte att det är så konstigt att halvtidsfrigivningen
            har upprört. Det har upprört även mig och Vänsterpartiet, av den
            anledningen att halvtidsfrigivningen skall innebära att frivårdsmyndigheterna
            får tillräckliga resurser för övervakning och återanpassning.
            Att satsa på frivården, Jerry Martinger, är bättre använda pengar.
            Jag förutsätter också att Jerry Martinger vet vad en fånge i fängelse
            kostar per dag.
          </note>
          <note type="speaker">
            Anf. 111 JERRY MARTINGER (m)
          </note>
          <note>
            replik:
          </note>
          <note>
            Herr talman! Jag tror givetvis inte att man i allmänhet blir
            en bättre människa av att sitta i fängelse. Men medborgarna kommer
            att befinna sig i en bättre situation om vanebrottslingarna hålls
            inlåsta. Den saken är fullständigt klar.
          </note>
          <note type="speaker">
            Anf. 112 BERITH ERIKSSON (v) replik:
          </note>
          <note>
            Herr talman! Menar Jerry Martinger att vanebrottslingar skall
            interneras för gott? Någon gång måste man ju släppa ut dem, om
            vi skall fortsätta att ha ett civiliserat samhälle. Då händer
            samma saker igen.
          </note>
          <note>
            Jag besökte olika fängelser under den tid jag satt med i justitieutskottet.
            De som framför allt förordar att man skall sitta strafftiden ut
            är just vanebrottslingar. De vill ha full strafftid för att sedan
            kunna gå ut, fria från övervakning och krav.
          </note>
          <note>
            Deras resonemang är: Okej, jag åkte fast den här gången, men
            bättre lycka nästa gång.
          </note>
          <note>
            Det är halvtidsfrigivningen, om det finns tillräckliga resurser
            för att återanpassa brottslingen i samhället, som vi måste satsa
            på. Det är en bättre samhällsinvestering än att låsa in människor
            längre än nödvändigt.
          </note>
          <note type="speaker">
            Anf. 113 JERRY MARTINGER (m)
          </note>
          <note>
            replik:
          </note>
          <note>
            Herr talman! Nej, Berith Eriksson, jag menar självfallet inte
            att vanebrottslingar skall låsas in för alltid. Men vi måste någon
            gång få en ordning där återfallet i sig har en straffskärpande
            betydelse --
          </note>
          <note>
            om jag nu skall säga någonting om den saken. Det är en annan
            debatt som vi får återkomma till.
          </note>
          <note>
            Andre vice talmannen anmälde att Berith Eriksson anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 114 KARL GUSTAF SJÖDIN (nyd):
          </note>
          <note>
            Herr talman! Den förnyade behandlingen av frågan om villkorlig
            frigivning har fått en inriktning åt rätt håll. Utifrån Ny demokratis
            synvinkel är betänkandet ett delmål. Vi har fortfarande den grundinställningen
            att villkorlig frigivning över huvud taget inte skall förekomma.
          </note>
          <note>
            Vid den förra behandlingen av frågan framförde vi önskemålet
            att man skulle gå tillbaka till den ordning som gällde före den
            1 juli 1983, då ingen villkorlig frigivning tilläts förrän man
            avtjänat en minsta tid på tre månader. När vi inte fick gehör
            för någonting såg vi ingen annan åtgärd än att fälla propositionen.
            Förslaget att införa tvåtredjedels frigivning generellt ansåg
            vi vara direkt stötande i fråga om kategorin korttidsdömda, bl.a.
          </note>
          <note>
            rattfyllerister. Dessa skulle få ett förkortat straff gentemot
            den tvåmånadersregel om minsta tiden som gäller.
          </note>
          <note>
            Därmed blev det förhandling mellan regering och
          </note>
          <note>
            Ny demokrati, vilket fick till följd att man behåller nuvarande
            tvåmånadersregel om minsta tid innan villkorlig frigivning kan
            medges. Dessutom erhöll
          </note>
          <note>
            Ny demokrati en plats i Straffsystemkommittén, som skall se över
            påföljderna, bl.a. av villkorlig frigivning. Därmed gavs vi möjlighet
            att vara med och utforma påföljderna.
          </note>
          <note>
            På Ny demokratis vägnar förklarar jag att vi är nöjda med uppgörelsen.
            Betänkandet återremitterades till utskottet och ligger nu på riksdagens
            bord. Den utformning som betänkandet nu har är ett steg i rätt
            riktning. Det arbete som pågår inom Straffsystemkommittén bör
            inte föregripas närmare under denna debatt. Det bör finnas möjlighet
            till någon form av strafflindring.
          </note>
          <note>
            Om det blir tvåtredjedels villkorlig frigivning, bör den vara
            fakultativ.
          </note>
          <note>
            I den här debatten framstår det som att
          </note>
          <note>
            Socialdemokraterna och Vänsterpartiet är inkonsekventa och talar
            med dubbla tungor. I den föregående debatten menade de att barnpornografibrottslingar
            minsann skulle låsas in -- detta bara som en liten reflektion
            som åhörare.
          </note>
          <note>
            Därmed tillstyrker Ny demokrati justitieutskottets hemställan
            i betänkande 19.
          </note>
          <note>
            Överläggningen var härmed avslutad. (Beslut fattades efter 10
            §.)
          </note>
          <note>
            10 § Anslag till Justitiedepartementet m.m.
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1992/93:JuU20 Anslag till Justitiedepartementet m.m. (prop. 1992/93:100
            delvis).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Företogs till avgörande justitieutskottets betänkanden 1992/93:JuU16,
            JuU17, JuU18,
          </note>
          <note>
            JuU19 och JuU20.
          </note>
          <note>
            Justitieutskottets betänkande JuU16
          </note>
          <note>
            Mom. 3 (grovt ofredande)
          </note>
          <note>
            Utskottets hemställan bifölls med 236 röster mot 21
          </note>
          <note>
            för reservation 1 av Karl Gustaf Sjödin. 1 ledamot avstod från
            att rösta.
          </note>
          <note>
            Mom. 6, 7 och 8 (minimistraffet för barnpornografibrott, m.m.)
          </note>
          <note>
            Utskottets hemställan bifölls med 226 röster mot 35
          </note>
          <note>
            för meningsyttringen av Berith Eriksson i motsvarande del. 1
            ledamot avstod från att rösta.
          </note>
          <note>
            Mom. 10 (kriminalisering av innehav av barnpornografi)
          </note>
          <note>
            Utskottets hemställan -- som ställdes mot meningsyttringen av
            Berith Eriksson i motsvarande del -- bifölls med acklamation.
          </note>
          <note>
            Mom. 13 (vissa pornografiska våldsskildringar)
          </note>
          <note>
            Utskottets hemställan bifölls med 234 röster mot 30
          </note>
          <note>
            för reservation 2 av Karl Gustaf Sjödin.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU17
          </note>
          <note>
            Mom. 2 (särregleringen vid eget bruk av narkotika)
          </note>
          <note>
            Utskottets hemställan bifölls med 153 röster mot
          </note>
          <note>
            112 för reservation 1 av Birthe Sörestedt m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU18
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU19
          </note>
          <note>
            Mom. 2 (avslag på propositionen såvitt avser villkorlig frigivning)
          </note>
          <note>
            Utskottets hemställan bifölls med 153 röster mot
          </note>
          <note>
            113 för reservation 1 av Birthe Sörestedt m.fl.
          </note>
          <note>
            Mom. 3 (obligatorisk villkorlig frigivning på sikt m.m.)
          </note>
          <note>
            Utskottets hemställan bifölls med 151 röster mot
          </note>
          <note>
            113 för reservation 2 av Birthe Sörestedt m.fl.
          </note>
          <note>
            Lena Klevenås (s) anmälde att hon avsett att rösta nej men markerats
            ha avstått från att rösta.
          </note>
          <note>
            Mom. 11 (översyn av straffskalorna)
          </note>
          <note>
            Utskottets hemställan -- som ställdes mot meningsyttringen av
            Berith Eriksson i motsvarande del -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU20
          </note>
          <note>
            Utskottets hemställan bifölls.
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att de ärenden
            som hann debatteras färdigt under återstoden av dagens sammanträde
            skulle företas till avgörande vid nästa arbetsplenum onsdagen
            den 31 mars.
          </note>
          <note>
            Ajournering
          </note>
          <note>
            Kammaren beslöt kl. 17.47 på förslag av andre vice talmannen
            att ajournera förhandlingarna till kl.
          </note>
          <note>
            19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            11 § Medlemsantalet i ekonomiska föreningar och bostadsrättsföreningar
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU27 Medlemsantalet i ekonomiska föreningar och bostadsrättsföreningar
            (prop.
          </note>
          <note>
            1992/93:144).
          </note>
          <note type="speaker">
            Anf. 115 LENNART FRIDÉN (m):
          </note>
          <note>
            Herr talman! Jag skall börja med att yrka bifall till reservationen
            och därmed också avslag på den hemställan som framförs i utskottets
            betänkande.
          </note>
          <note>
            Det här ärendet handlar främst om att man skall kunna vidga möjligheten
            att bedriva verksamhet i kooperativa former. De nuvarande reglerna
            om att det skall finnas minst fem medlemmar i en ekonomisk förening
            utgör ett hinder för olika verksamheter där just den kooperativa
            verksamhetsidén är lämplig och i vissa fall kanske t.o.m. den
            bästa.
          </note>
          <note>
            Det har på senare år -- sedan lagen fick sin nuvarande utformning
            -- blivit aktuellt med kooperativa verksamhetsformer inom nya
            områden där det kan vara svårt att bereda sysselsättning åt fem
            arbetande medlemmar. Det kan t.ex. gälla mindre vårdinrättningar
            på små orter, barndaghem och fritidshem.
          </note>
          <note>
            Det har också aktualiserats att man i kooperativ form i samverkan
            anordnar jordbruks- och trädgårdsodling, hantverkscentra m.m.
            Inte minst i glesbygd skulle detta vara en verksam faktor när
            det gäller att ordna sysselsättning och möjliggöra ett kvarstannande
            på orten. På samma sätt skulle bostadsfrågorna på sådana platser
            kunna underlättas om bostadsrättsföreningen inte tvingades omfatta
            fem medlemmar.
          </note>
          <note>
            Det kan i det sammanhanget också betonas att det när den gamla
            bostadsrättslagen från år 1971 -- vars bestämmelser går igen i
            den nu sedan två år gällande lagen -- antogs inte fanns någon
            annan motivering till att antalet lägenheter sattes till minst
            fem än att verksamheten var att betrakta som kooperativ. Från
            detta gjordes inga undantag i regelverket. Som jag ser det utgör
            alltså reglerna om ekonomiska föreningar ett hinder för kooperationens
            utveckling, och det särskilt i områden där den skulle kunna göra
            bäst nytta.
          </note>
          <note>
            Det är som vi ser det inte antalet i sig som ger en ekonomisk
            förening dess kooperativa prägel utan det faktum att det lagstadgat
            förutsätts att medlemmarna aktivt skall medverka i föreningens
            verksamhet.
          </note>
          <note>
            Enligt föreningslagen skall en ekonomisk förening ha minst fem
            medlemmar, så länge dessa är fysiska personer, men om medlemmarna
            utgörs av juridiska personer är tre till fyllest. Vi kan heller
            inte se att det finns skäl till att man gör skillnad i behandlingen
            av medlemmar från de utgångspunkterna.
          </note>
          <note>
            Herr talman! Bostadsutskottet som i detta ärende har avgivit
            yttrande till lagutskottet har tillstyrkt de föreslagna lagändringarna
            och ansett och insett att regeringsförslaget kan innebära betydande
            förbättringar. Det är min övertygelse att en majoritet i kammaren
            delar denna insikt och genom ett bifall till reservationen skapar
            möjligheter till en vidareutveckling och förbättring av de kooperativa
            idéerna.
          </note>
          <note type="speaker">
            Anf. 116 GUNNAR THOLLANDER (s):
          </note>
          <note>
            Herr talman! När det gäller den här delen ser det litet annorlunda
            ut i utskottet. Reservanterna kommer från m, fp, c och kds. Det
            har väl kammarens ledamöter tagit del av. När jag tittar runt
            tycker jag att det verkar som om alla som är här är från lagutskottet.
          </note>
          <note>
            Vi i utskottets majoritet har skrivit att vi anser att det här
            är en mycket viktig sak. Vi menar att en sänkning av kravet på
            minsta antalet medlemmar i en ekonomisk förening resp. bostadsrättsförening
            från fem till tre skulle innebära att det kooperativa inslaget
            går förlorat.
          </note>
          <note>
            Vi hörde Lennart Fridén hänvisa till majoriteten i bostadsutskottet.
            Där var majoriteten en annan.
          </note>
          <note>
            Det finns en avvikande mening. Våra kolleger tycker precis som
            vi att den här delen skulle gå förlorad om man går ner till tre.
            Vi håller fast vid det, och det är egentligen det som vi är oense
            om.
          </note>
          <note>
            Vi tycker inte att den här propositionen är bra. Vi säger nej
            till den. Vi vill att det skall vara som förr, för att det skall
            fungera.
          </note>
          <note>
            Man måste ju ha en fungerande styrelse om man skall ha en livskraftig
            förening, och det anser vi att vi har som det är i dag.
          </note>
          <note>
            Jag yrkar alltså bifall till hemställan i utskottets betänkande
            LU27, och jag yrkar därmed också avslag på reservationen till
            det här betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 31 mars.)
          </note>
          <note>
            12 § Anslag till Patentverket m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU29 Anslag till Patentverket m.m. (prop.
          </note>
          <note>
            1992/93:100 delvis).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 31 mars.)
          </note>
          <note>
            13 § Anslag till kronofogdemyndigheterna, m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU30 Anslag till kronofogdemyndigheterna, m.m. (prop.
          </note>
          <note>
            1992/93:100 delvis).
          </note>
          <note type="speaker">
            Anf. 117 LENNART FRIDÉN (m):
          </note>
          <note>
            Herr talman! Jag skall göra det mycket enkelt för mig genom att
            så kortfattat som möjligt säga att jag yrkar bifall till utskottets
            hemställan, utom i mom.
          </note>
          <note>
            2. Där yrkar jag bifall till reservationen från
          </note>
          <note>
            Moderaterna, Folkpartiet, Centern och kds.
          </note>
          <note>
            Följaktligen yrkar jag därmed avslag på utskottets hemställan
            i samma moment.
          </note>
          <note type="speaker">
            Anf. 118 OWE ANDRÉASSON (s):
          </note>
          <note>
            Herr talman! I detta betänkande behandlar utskottet bl.a. anslaget
            till kronofogdemyndigheterna. Anslagsfrågan har tidigare debatterats
            i riksdagen. Att i dag ta tid i anspråk för att föra någon ytterligare
            debatt ser jag inte behov av. Jag ber att få hänvisa till protokoll
          </note>
          <note>
            1991/92:84, för den som är intresserad av att ta del av denna
            fråga, när det gäller anslag.
          </note>
          <note>
            Eftersom jag talar för utskottet borde jag kanske säga att man
            i en del motioner vill ha ytterligare medel till kronofogdemyndigheterna.
            Vi vet ju att
          </note>
          <note>
            Kronofogdemyndigheten delvis är avgiftsfinansierad. Det ligger
            numera litet pengar i en kassa som Kronofogdemyndigheten kan ta
            av när man behöver. Om man t.ex. vill göra en del övertidsarbete
            har man möjlighet att gå till
          </note>
          <note>
            Riksskatteverket och ta del av dessa medel.
          </note>
          <note>
            I fyra motioner tas den regionala indelningen av kronofogdemyndigheterna
            upp. Den utredning som är gjord inom kronofogdemyndigheterna och
            som är redovisad för Riksskatteverkets styrelse gav inte upphov
            till någon regionindelning, beroende på att man håller på med
            en utredning om länsindelningen.
          </note>
          <note>
            Med det anförda yrkar jag bifall till utskottets hemställan i
            dess helhet och avslag på reservationen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 31 mars.)
          </note>
          <note>
            14 § Anslag till Bokföringsnämnden, m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU31 Anslag till Bokföringsnämnden, m.m. (prop. 1992/93:100
            delvis).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 31 mars.)
          </note>
          <note>
            15 § Konsumentpolitiska frågor m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU32 Konsumentpolitiska frågor m.m.
          </note>
          <note>
            (prop. 1992/93:100 delvis).
          </note>
          <note type="speaker">
            Anf. 119 MARGARETA GARD (m):
          </note>
          <note>
            Herr talman! Eftersom inget väsentligt nytt har framkommit i
            betänkandet sedan konsumentpolitiken senast behandlades, vill
            jag begränsa mig till att endast yrka bifall till de två reservationer
            som är fogade till betänkandet.
          </note>
          <note>
            Herr talman! Jag skulle sedan vilja säga några ord om artikelprismärkningen
            och det särskilda yttrande som de borgerliga ledamöterna har fogat
            till betänkandet. Vi vidhåller vårt tidigare ställningstagande
            att en lagreglering av prismärkningen inte är nödvändig. Prismärkningen
            kan med förtroende överlämnas till företagen, som själva kan utforma
            prismärkningen i enlighet med kundernas efterfrågan och behov.
          </note>
          <note>
            Vi vill dock avvakta en utvärdering av de nuvarande bestämmelserna
            innan vi på nytt tar ställning i frågan.
          </note>
          <note type="speaker">
            Anf. 120 BENGT KRONBLAD (s):
          </note>
          <note>
            Herr talman! I lagutskottets betänkande 1992/93:32
          </note>
          <note>
            behandlas regeringens förslag till anslag och övergripande målsättning
            beträffande såväl
          </note>
          <note>
            Marknadsdomstolens anslag till Konsumentverket som Allmänna reklamationsnämndens
            stöd till konsumentorganisationer samt bidrag till miljömärkning
            av produkter. Vidare behandlas 15
          </note>
          <note>
            motioner i betänkandet.
          </note>
          <note>
            Arbetet med den frivilliga miljömärkningen tas upp i två motioner.
            Enligt utskottets mening är det anmärkningsvärt att regeringen
            i budgetpropositionen inte gjort någon närmare utvärdering av
            det arbete som hittills bedrivits med miljömärkningen. Som utskottet
            konstaterade våren 1992 har det förelegat betydande svårigheter
            att få i gång systemet med den frivilliga miljömärkningen, och
            det är nu uppenbart att de urprungligen fastställda ekonomiska
            ramarna för verksamheten inte håller.
          </note>
          <note>
            Mot denna bakgrund framstår det enligt utskottets mening som
            ytterst angeläget att den i motion Jo630
          </note>
          <note>
            förordade utvärderingen kommer till stånd och därefter redovisas
            till riksdagen. Att inleda ett samarbete med EG:s miljömärkningssystem
            innan en ordentlig utvärdering av det svenska systemet genomförts
            anser utskottet därför vara något äventyrligt.
          </note>
          <note>
            Vad utskottet sålunda anfört bör riksdagen med bifall till motion
            Jo630 yrkande 19 i denna del och
          </note>
          <note>
            Jo707 yrkande 6 ge regeringen till känna.
          </note>
          <note>
            I två motioner begärs initiativ från riksdagens sida som går
            ut på att regler om obligatorisk miljöfarlighetsmärkning skall
            införas i Sverige.
          </note>
          <note>
            I likhet med motionärerna ser utskottet det som ytterst positivt
            om produkter i större omfattning än för närvarande kan märkas
            med avseende på innehållet av miljöfarliga ämnen. Enligt utskottets
            mening är tiden nu mogen för att överväga föreskrifter därom.
            Vad som nu anförts leder utskottet till den uppfattningen att
            frågan kräver ytterligare överväganden. Det bör ankomma på regeringen
            att föranstalta om en utredning som får i uppdrag att närmare
            belysa frågan om obligatorisk miljömärkning och att lämna erforderliga
            förslag.
          </note>
          <note>
            Herr talman! Svensk konsumentpolitisk inriktning innebär en tydligare
            inriktning på hushållsekonomiska frågor. Särskilt svaga grupper
            skall stödjas.
          </note>
          <note>
            Med denna utgångspunkt, inte minst med tanke på att man nu ser
            över hela konsumentverksamheten, vill jag säga att det fordras
            att flera engagerar sig i konsumentfrågorna och att folkrörelsernas
            roll skall betonas. Den lokala verksamheten skall ökas och utvecklas.
          </note>
          <note>
            Vi anser också att målet för konsumentpolitiken skall vara att
            stödja hushållen. Hushållen bör stödjas så att de effektivt kan
            utnyttja sina resurser.
          </note>
          <note>
            Konsumenternas ställning på marknaden skall också stärkas.
          </note>
          <note>
            För att vi skall nå målet krävs en samverkan mellan många parter.
          </note>
          <note>
            Vi har i Sverige ett relativt bra skydd för konsumenterna. I
            den svenska modellen löser vi många konsumentproblem genom förebyggande
            verksamhet, som vi i stort är ense om politiskt.
          </note>
          <note>
            Denna verksamhet tar bl.a. formen av förhandlingar med näringslivet,
            både centralt och lokalt. Givetvis kan vi inte klara allt genom
            förebyggande åtgärder. Vi behöver därför också en väl utbyggd
            lagstiftning.
          </note>
          <note>
            Målet för den socialdemokratiska konsumentpolitiken är att stödja
            hushållen i deras strävan att effektivt utnyttja sina resurser
            samt att stärka konsumenternas ställning på marknaden.
          </note>
          <note>
            Konsumentpolitiken skall sålunda inriktas på frågor som särskilt
            rör hushållens baskonsumtion.
          </note>
          <note>
            Herr talman! När det gäller den internationalisering som sker,
            vill jag avslutningsvis säga att internationellt, så väl enligt
            EES-avtalet som i FN:s beslut, hävdas konsumenternas rättigheter.
          </note>
          <note>
            Konsumenternas rättigheter har fastställts i FN:s beslut. Det
            gäller rätten till säkerhet.
          </note>
          <note>
            Konsumenterna skall t.ex. skyddas mot tillverkningsprocesser,
            varor och tjänster som innebär risker för hälsa och liv.
          </note>
          <note>
            Det gäller rätten till information. Konsumenterna har rätt att
            få de fakta som behövs för att de skall kunna göra medvetna val
            vid inköp av varor och tjänster.
          </note>
          <note>
            Det gäller rätten till skälig konsumtion.
          </note>
          <note>
            Konsumenten har rätt att ha tillgång till ett varierat utbud
            av varor och tjänster till rimliga priser. I
          </note>
          <note>
            monopolsituationer skall konsumenten ha en garanti för tillfredsställande
            kvalitet och service.
          </note>
          <note>
            Det gäller rätten till inflytande. Konsumenten har rätt att representeras
            så att konsumentintresset tas till vara i utformning och genomförande
            av politiska beslut.
          </note>
          <note>
            Det gäller rätten till konsumentskydd.
          </note>
          <note>
            Konsumenten har rätt att få den information och utbildning som
            behövs för att bli en kunnig och medveten konsument.
          </note>
          <note>
            Det gäller rätten till en oförstörd miljö.
          </note>
          <note>
            Konsumenten har rätt att leva i en fysik miljö som ger livskvalitet,
            och det skall finnas möjligheter att skydda och förbättra miljön
            för kommande generationer.
          </note>
          <note>
            Herr talman! Några av dessa punkter har den konsumentpolitiska
            kommittén som grund för sitt arbete. Kommittén kommer förhoppningsvis
            att utarbeta förslag till en utvecklande och för konsumenten förstärkt
            konsumentpolitik.
          </note>
          <note>
            Herr talman! Med det anförda yrkar jag bifall till lagutskottets
            hemställan i betänkande nr 32 samt avslag på samtliga reservationer.
          </note>
          <note type="speaker">
            Anf. 121 MARGARETA GARD (m):
          </note>
          <note>
            Herr talman! Bengt Kronblad sade mycket riktigt att en utredning
            arbetar med dessa frågor. Det finns ingen anledning att föregripa
            den utredningen. Den skall se över många frågor. Jag förutsätter
            att Bengt
          </note>
          <note>
            Kronblad som tillhör utredningen har möjlighet att framföra sina
            åsikter där. Utredningsresultatet kommer i vanlig ordning tillbaka
            till riksdagen, och vi kan då ta ställning till de förslag som
            framförs.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 31 mars.)
          </note>
          <note>
            16 § Livsmedelskontroll m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU33 Livsmedelskontroll m.m. (prop.
          </note>
          <note>
            1992/93:100 delvis).
          </note>
          <note type="speaker">
            Anf. 122 STINA ELIASSON (c):
          </note>
          <note>
            Herr talman! Lagutskottets betänkande nr 33 om livsmedelskontroll
            hör på flera sätt ihop med det betänkande nr 32 om konsumentpolitik
            som nyss debattterats här. Vad det nu aktuella betänkandet om
            livsmedelskontroll beträffar är dock utskottet enigt i sin uppfattning,
            och jag har inget annat förslag än utskottets. Trots detta vill
            jag ändå komma med några synpunkter. Mina kommentarer gäller ett
            par av de motioner som behandlats i betänkande nr 33.
          </note>
          <note>
            Den ena motionen är min egen, där jag föreslår en översyn av
            Livsmedelsverkets uppgifter och en direkt överflyttning av vissa
            uppgifter till
          </note>
          <note>
            Konsumentverket. Jag anser nämligen att det är märkligt att ett
            så viktigt konsumentområde som livsmedel inte helt och hållet
            ingår i
          </note>
          <note>
            Konsumnetverkets ansvarsområde. Jag menar naturligtvis inte livsmedelskontrollen.
            Jag anser faktiskt att expertisen på konsumentfrågor finns på
          </note>
          <note>
            Konsumentverket, och där bör konsumentintressena på livsmedelsområdet
            höra hemma. I dag förekommer en hel del onödigt dubbelarbete vid
            de berörda myndigheterna.
          </note>
          <note>
            I min motion har jag också angett att det finns skäl att pröva
            om ytterligare arbetsuppgifter från
          </note>
          <note>
            Livsmedelsverket borde kunna föras över till
          </note>
          <note>
            Socialstyrelsen och/eller Folkhälsoinstitutet.
          </note>
          <note>
            Utskottet har också påpekat att det kan finnas skäl att med jämna
            mellanrum pröva om organisationer för olika slags statliga verksamheter
            är de mest ändamålsenliga när det gäller kostnader och önskat
            resultat.
          </note>
          <note>
            I budgetpropostionen anges att de riktlinjer som lades fast för
            Statens livsmedelsverk år 1991 bör gälla för budgetåret 1993/94
            och för 1994/95. Som skäl anger jordbruksministern att det på
            så sätt blir möjligt för regeringen att med utgångspunkt i ett
            underlag omfattande Livsmedelsverkets årsredovisning under våren
            1993 utarbeta nya direktiv för verket inför 1995 års budgetproposition.
          </note>
          <note>
            Det är med hänvisning till detta som utskottet valt att förutsätta
            att regeringen redan i samband med de nämnda direktiven kommer
            att ta upp de frågor som jag har tagit upp i min motion.
          </note>
          <note>
            Herr talman! Det är sällan en motion får en skrivning som är
            så positiv och är så nära att bli tillstyrkt som min motion, så
            jag har alla skäl att känna mig nöjd.
          </note>
          <note>
            Den andra motionen som jag vill kommentera är nr
          </note>
          <note>
            L705 av Stina Gustavsson och Rosa Östh. I den motionen tas bl.a.
            upp kravet på att livsmedel skall vara märkta så att vi konsumenter
            vet vilket ursprungsland maten kommer från. Vi har en lag från
            1989, som faktiskt har flera svagheter. Lagen innebär att förpackade
            livsmedel skall vara märkta med ursprungsland. Motionärerna vill
            att också oförpackade livsmedel skall märkas med ursprungsland.
          </note>
          <note>
            Det är, herr talman, inte särskilt intressant att få veta var
            köttfärsen har malts. Det är däremot viktigt och intressant att
            få veta från vilket land köttbiten kommit innan den maldes till
            köttfärs.
          </note>
          <note>
            Det är faktiskt väldigt viktigt för mig som konsument att veta
            om köttet kommer från djur i
          </note>
          <note>
            Sverige, där djurhållningen är bra. Jag vill inte bli lurad att
            köpa köttfärs som innehåller kött från länder där djuren hormonbehandlas
            eller köpa andra livsmedel som är bestrålade.
          </note>
          <note>
            Vi konsumenter måste få en chans att få veta varifrån en produkt
            kommer. Vill jag köpa svenska livsmedelsprodukter, och därmed
            stödja svenskt jordbruk och svensk livsmedelsindustri och dessutom
            bidra till det naturligt öppna landskapet, måste jag få en ärlig
            chans att veta vad jag köper.
          </note>
          <note>
            I utskottsbetänkandet anges att
          </note>
          <note>
            Jordbruksdepartementet har kallat till överläggningar om ursprungsmärkning
            av livsmedel främst på kött- och charkområdet. Det skedde den
            22 mars, och från
          </note>
          <note>
            Jordbruksdepartementet finns ett pressmeddelande om resultatet
            av dessa överläggningar. I meddelandet kan man läsa att överläggningarna
            förts i positiv anda och att man landat i en överenskommelse om
            frivillig märkning av kött- och charkvaror.
          </note>
          <note>
            Herr talman! Det får naturligtvis inte anses vara slutdiskuterat
            i denna fråga i och med en överenskommelse om frivillighet, även
            om vi i märkningsfrågor är bundna av internationella handelsavtal.
          </note>
          <note>
            Konsumenternas rättmätiga krav på fullödig information om de
            varor de köper måste lösas på ett mer handgripligt sätt. Den frivilliga
            märkningen blir naturligtvis ett utmärkt konkurrensmedel, som
            inte är att förakta. Jag hoppas att livsmedelshandeln tar fasta
            på det. Jag hoppas att regeringen noga följer frivilliglinjen,
            för att se hur den utfaller, och att regeringen i sina förhandlingar
            med EG kraftfullt för den svenska linjen i det här sammanhanget.
          </note>
          <note>
            Herr talman! Jag yrkar bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 31 mars.)
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1992/93:235 Ändringar i lagen (1986:3) om rundradiosändning av
            finländska televisionsprogram
          </note>
          <note>
            Motioner
          </note>
          <note>
            med anledning av prop. 1992/93:226 En ny skogspolitik
          </note>
          <note>
            1992/93:Jo64 av John Andersson (-)
          </note>
          <note>
            1992/93:Jo65 av Arne Jansson och Laila Strid-
          </note>
          <note>
            Jansson (nyd)
          </note>
          <note>
            1992/93:Jo66 av Hans Dau och Olle Lindström (m)
          </note>
          <note>
            1992/93:Jo67 av Leo Persson m.fl.(s)
          </note>
          <note>
            1992/93:Jo68 av Siw Persson (fp)
          </note>
          <note>
            1992/93:Jo69 av Ulla Orring (fp)
          </note>
          <note>
            1992/93:Jo70 av Bengt-Ola Ryttar m.fl.(s)
          </note>
          <note>
            1992/93:Jo71 av Jan Jennehag m.fl.(v)
          </note>
          <note>
            1992/93:Jo72 av Georg Andersson m.fl.(s)
          </note>
          <note>
            1992/93:Jo73 av Ulf Björklund (kds)
          </note>
          <note>
            1992/93:Jo74 av Harald Bergström (kds)
          </note>
          <note>
            1992/93:Jo75 av Stefan Attefall (kds)
          </note>
          <note>
            1992/93:Jo76 av Leif Marklund m.fl.(s)
          </note>
          <note>
            1992/93:Jo77 av Stina Gustavsson (c)
          </note>
          <note>
            1992/93:Jo78 av Kjell Ericsson och Tage Påhlsson
          </note>
          <note>
            (c)
          </note>
          <note>
            1992/93:Jo79 av Jan Fransson (s)
          </note>
          <note>
            1992/93:Jo80 av Göthe Knutson och Gullan
          </note>
          <note>
            Lindblad (m)
          </note>
          <note>
            1992/93:Jo81 av Margareta Winberg m.fl.(s)
          </note>
          <note>
            1992/93:Jo82 av Karin Starrin och Pontus Wiklund
          </note>
          <note>
            (c, kds)
          </note>
          <note>
            18 § Kammaren åtskildes kl. 19.24.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 4 §
          </note>
          <note>
            anf. 31 (delvis),
          </note>
          <note>
            av förste vice talmannen därefter t.o.m. 5 § anf. 79
          </note>
          <note>
            (delvis),
          </note>
          <note>
            av andre vice talmannen därefter t.o.m.
          </note>
          <note>
            ajourneringen kl. 17.47 och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
