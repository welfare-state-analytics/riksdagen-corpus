<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--99</head>
          <docDate when="1993-04-26 00:00:00">1993-04-26 00:00:00</docDate>
        </div>
      </front>
      <body>
        <div>
          <note>
            1 § Anmälan om kompletteringsval till utbildningsutskottet och
            finansutskottet
          </note>
          <note>
            Tredje vice talmannen meddelade att Centerns riksdagsgrupp på
            grund av uppkomna vakanser efter Larz Johansson anmält Marianne
            Jönsson som ledamot i utbildningsutskottet och Karin
          </note>
          <note>
            Israelsson som suppleant i finansutskottet.
          </note>
          <note>
            Tredje vice talmannen förklarade valda till
          </note>
          <note>
            ledamot i utbildningsutskottet
          </note>
          <note>
            Marianne Jönsson (c)
          </note>
          <note>
            suppleant i finansutskottet
          </note>
          <note>
            Karin Israelsson (c)
          </note>
          <note>
            2 § Justering av protokoll
          </note>
          <note>
            Justerades protokollen för den 19 och 20 april.
          </note>
          <note>
            3 § Svar på interpellation 1992/93:108 om
          </note>
          <note>
            Sveriges kandidatur till FN:s säkerhetsråd
          </note>
          <note>
            Anf. 1 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Pierre Schori har i en interpellation frågat mig
            om vilka planer regeringen har för att med största möjliga kraft
            driva Sveriges kandidatur -- och därmed Nordens -- till FN:s säkerhetsråd
            för perioden 1995--1996.
          </note>
          <note>
            Frågan om när Norden -- genom Sverige eller något annat av de
            nordiska länderna -- skall söka plats i
          </note>
          <note>
            FN:s säkerhetsråd tillmäts självfallet största vikt av regeringen.
          </note>
          <note>
            Ett beslut om kandidatur under de närmaste 5--10
          </note>
          <note>
            åren kräver noggranna överväganden. Det finns många andra länder
            i vår regionala grupp som har intresse av en plats i säkerhetsrådet.
            För att vår kandidatur skall kunna lanseras med framgång måste
            vi ha klart för oss hur andra länder avser agera.
          </note>
          <note>
            Inom vår regionala grupp VOAS -- Västeuropeiska och andra Stater
            -- kommer man sällan överens om vilka länder man skall föra fram.
            Detta skapar en osäkerhet. Det vore självfallet en fördel om enighet
            inom gruppen kunde nås om två kandidater till de två platser som
            står till gruppens förfogande.
          </note>
          <note>
            De perioder som är aktuella fram till sekelskiftet är inte bara
            1995--1996 utan också 1997--1998. Vi har nu, som ett första steg,
            under de senaste månaderna med övriga nordiska länder diskuterat
            hur det nordiska intresset att påta sig den viktiga uppgift som
            en plats i säkerhetsrådet innebär bäst skall tillvaratas. Dessa
            diskussioner, som äger rum i gott samförstånd, är ännu inte avslutade.
          </note>
          <note>
            Det är riktigt som Pierre Schori säger i sin interpellation,
            att Sverige -- och Norden -- har ett mycket starkt engagemang
            i FN. Säkerhetsrådet kan -- sedan öst-västmotsättningarna upphört
            --
          </note>
          <note>
            arbeta på sätt som stadgefäderna ursprungligen avsåg. Kraven
            på att FN skall söka spela en roll i de många svåra konflikter
            världen ser i dag ökar. Som lojal och aktiv FN-medlem ställer
            Sverige upp i de flesta av dessa insatser. Den förväntan som finns
            på
          </note>
          <note>
            Sverige i detta sammanhang visar på att vi är en aktad FN-medlem
            och att vi förväntas spela en aktiv roll, inte minst vad gäller
            konfliktlösning och fredsfrämjande verksamhet. Det samarbete mellan
          </note>
          <note>
            FN och ESK som kraftigt utvecklats under det svenska ESK-ordförandeskapet
            är ett exempel på detta.
          </note>
          <note>
            I det arbete som nu pågår för att reformera FN i dess helhet
            och skärpa organisationens instrument, deltar Sverige och övriga
            nordiska länder också mycket aktivt. Jag vill understryka att
            detta gäller hela FN:s verksamhet, såväl inom området fred och
            säkerhet som vad gäller ekonomisk och social utveckling, mänskliga
            rättigheter, miljöfrågor, icke-spridningsfrågor och förbättring
            av FN:s finansiering. Sålunda kan och vill Sverige fortsätta att
            vara en aktiv, ansvarstagande och pådrivande medlem i FN. Vi vill
            därför vara beredda att också påta oss det ansvar som en plats
            i säkerhetsrådet innebär, vid lämpligast möjliga tidpunkt.
          </note>
          <note>
            Vi måste grunda vår kandidatur på en realistisk bedömning av
            våra möjligheter. Det måste varje land och varje regering göra.
            Det är denna bedömning som vi nu är i färd med att göra.
          </note>
          <note type="speaker">
            Anf. 2 PIERRE SCHORI (s):
          </note>
          <note>
            Herr talman! Fru utrikesminister! Jag ber att få tacka för svaret.
          </note>
          <note>
            Sällan har väl frågan om säte och stämma i säkerhetsrådet varit
            så angelägen som i dessa dagar.
          </note>
          <note>
            Om Sverige hade varit medlem i FN:s styrelse, om
          </note>
          <note>
            Sverige inte hade förlorat möjligheten att tillträda den platsen
            28 oktober 1992, hade regeringen t.ex.
          </note>
          <note>
            i dag kunnat driva Bosniens och fredens sak på ett helt annat
            sätt än vad regeringen nu kan och gör.
          </note>
          <note>
            Men Sveriges nya utrikespolitik vägdes den gången av FN:s generalförsamling
            och befanns vara för lätt. Underbetyget var i och för sig inte
            oväntat. I
          </note>
          <note>
            sina första regeringsuttalanden ''glömde''
          </note>
          <note>
            statsministern bort FN. Carl Bildts budskap var att
          </note>
          <note>
            Sverige skulle bli mer västorienterat, och Sverige ändrade sitt
            röstande i olika frågor i FN som rörde
          </note>
          <note>
            Mellanöstern, nedrustning och nord-sydfrågor.
          </note>
          <note>
            Utrikesministern tycktes också i praktiken följa sin politiske
            sakkunniges råd om att ''Sverige borde lämna sin förtunnade värld
            av FN-stadga'', och hon ställde sig följaktligen, som jag upplever
            det, relativt kallsinnig till olika angelägna propåer från generalsekreterare
            Boutros-Ghali. Med denna nya
          </note>
          <note>
            FN-politik övergav statsministern och utrikesministern Sveriges
            traditionella utrikespolitik, dvs. den aktiva engagerade Palme-
          </note>
          <note>
            Hammarskjöldlinjen. Den blev också underkänd vid valet till säkerhetsrådet.
            Efter detta fiasko gjorde statsministern saken än värre. Han såg
            misslyckandet närmast som en fördel: Han var orolig för att Sverige
            skulle åta sig för mycket internationellt.
          </note>
          <note>
            Det var, fru utrikesminister, mot bakgrund av regeringens dokumenterade
            ljumhet inför världsorganisationen och den möjlighet Sverige nu
            har att om ett par år åter ta säte i säkerhetsrådet som jag ställde
            min fråga.
          </note>
          <note>
            FN är i dag viktigare än någonsin. Bosniendramat understryker
            angelägenhetsgraden. Jag utgår från att utrikesministern delar
            min frustration över att
          </note>
          <note>
            Sverige inte kan vara med i säkerhetsrådets överläggningar och
            föra fram sina synpunkter.
          </note>
          <note>
            Vad vill då regeringen med FN? Om man skall tolka utrikesministerns
            svar välvilligt, kan man ta fasta på vad hon säger i slutet av
            sitt svar: ''Vi vill därför vara beredda att också påta oss det
            ansvar som en plats i säkerhetsrådet innebär, vid lämpligast möjliga
            tidpunkt.'' Det hade väl varit närmast sensationellt om hon hade
            sagt motsatsen, även om det kommer från en moderatledd regering.
          </note>
          <note>
            Tyvärr innehåller resten av svaret en lång rad av reservationer
            och problem, bortförklaringar och ovidkommande sidospår.
          </note>
          <note>
            Jag kan inte se det på annat sätt än att utrikesministerns svar
            innebär att man saknar viljan, ambitionen och engagemanget i denna
            fråga. FN har inte prioriterats. Hur skall annars det faktum tolkas
            att övervägandena ännu ett halvår efter misslyckandet inte är
            avslutade?
          </note>
          <note>
            Svaret avspeglar också den attityd som statsministern visade
            upp i oktober, nämligen att detta är en lågprioriterad fråga.
            Det är lika bra att stå utanför. I stället för att vara pådrivande
            väljer regeringen att ligga lågt.
          </note>
          <note>
            Jag undrar också om inte hänvisningen till osäkerheten kring
            den västeuropeiska s.k. VOAS-
          </note>
          <note>
            gruppen tyder på en helt onödig förhandsanpassning till ett önskat
            EG-
          </note>
          <note>
            medlemskap. Vi känner ju till ambitionerna på vissa håll inom
            EG att Bryssel skall inta en plats i säkerhetsrådet. Är det detta
            som utrikesministern menar med hennes anspelning på VOAS-gruppen,
            dvs. att Sverige inte skall ta platsen från EG i säkerhetsrådet?
            Statsministern sade så sent som i går i TV-programmet 8 dagar,
            för vilken gång i ordningen vet jag inte, att ''det inte finns
            skäl att ha en avvikande uppfattning'' i förhållande till den
            politik som t.ex. EG för.
          </note>
          <note>
            Direkt oroande är angivandet av möjligheter till att kandidera
            till åren 1997--1998. Det är ju till åren
          </note>
          <note>
            1995--1996 som Sverige har chansen. Sverige kan då utgöra det
            nordiska kandidatlandet, och det är därför som det brådskar. Vill
            Sverige kandidera till
          </note>
          <note>
            1995, dvs. valet sker 1994, visar all erfarenhet att förberedelserna
            måste inledas snarast.
          </note>
          <note>
            Utrikesministern säger att de nordiska konsultationerna ännu
            inte är avslutade. Enligt mina informationer gav den norska regeringen
            för över en månad sedan Sverige klartecken. Norge står i tur.
            Enligt den praxis som finns mellan de nordiska länderna får ett
            land som missat sin kandidatur försöka en gång till. Så skedde
            t.ex.
          </note>
          <note>
            1983--1984 då Danmark missade sin kandidatur.
          </note>
          <note>
            Att vänta till 1997--1998 innebär däremot betydande osäkerheter
            och svårigheter. Norge kan nog inte garantera att de kan vänta
            så länge. De tar sin plats i säkerhetsrådet på allvar. Dessutom
            kommer fler länder att kandidera 1997--1998 än
          </note>
          <note>
            1995--1996. Varför nämner utrikesministern över huvud taget detta
            senare tillfälle? Hon vet lika bra som jag förutsättningarna.
            Det finns inget logiskt svar. Finns det något skäl som hon inte
            vill anföra här?
          </note>
          <note>
            Anf. 3 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! I ett hänseende är Pierre Schori och jag ense, nämligen
            i bedömningen att FN är viktigare än någonsin. Däremot stämmer
            det inte att Sverige inte skulle kunna agera om Sverige inte sitter
            med i säkerhetsrådet. Det är självklart ännu bättre om man sitter
            med i säkerhetsrådet. Men --
          </note>
          <note>
            Gud ske lov -- alla de medlemsländer som inte sitter med i säkerhetsrådet
            kan ändå agera -- och de är många. Det är därför det pågår många
            diskussioner om reformering av säkerhetsrådets sammansättning
            och även en utvidgning av rådet.
          </note>
          <note>
            Det går att som aktiv FN-medlem agera även om landet inte sitter
            med i säkerhetsrådet. Det gör
          </note>
          <note>
            Sverige, och det gjorde Sverige bl.a. i den särskilda
          </note>
          <note>
            Bosniendebatt som ägde rum i förra veckan.
          </note>
          <note>
            Sverige är också mycket aktiv i fråga om reformeringen av FN-arbetet.
            Det var det jag ville påpeka i interpellationssvaret.
          </note>
          <note>
            Vidare har vi själva sakfrågan. Den centrala meningen är den
            jag gav i mitt svar, nämligen att regeringen är pådrivande i sitt
            arbete. Nästa hållpunkt i detta arbete är det nordiska utrikesministermötet,
            som äger rum i nästa vecka i
          </note>
          <note>
            Mariefred. Då skall vi i den nordiska kretsen diskutera frågan
            om de nordiska ländernas kandidatur till säkerhetsrådet. Det är
            alldeles riktigt som Pierre Schori säger att överläggningarna
            med Norge, som står i tur, har varit positiva. Det är jag mycket
            tacksam för. Men hela den nordiska kretsen måste vara ense. Tidpunkten
            för att göra ett väl övervägt ställningstagande tror jag kommer
            att inträffa när generalförsamlingen sammanträder i höst. Vi kommer
            då att få bilden mycket klarare för oss.
          </note>
          <note>
            Jag är alltid öppen för att diskutera dessa frågor med Pierre
            Schori och få hans råd och synpunkter.
          </note>
          <note>
            Vi måste alla gemensamt anstränga oss för att få
          </note>
          <note>
            Sverige med i säkerhetsrådet.
          </note>
          <note type="speaker">
            Anf. 4 PIERRE SCHORI (s):
          </note>
          <note>
            Herr talman! Jag är tacksam för att utrikesministern är överens
            med mig om att det hon sade i slutet av sitt svar är det viktigaste,
            nämligen att denna regering är beredd att påta sig det ansvar
            som det innebär om Sverige blir medlem i säkerhetsrådet. Det är
            särskilt viktigt nu när det finns så oerhört viktiga frågor såsom
            situationen i
          </note>
          <note>
            Bosnien. Det är också fråga om huruvida det skall bli fler liknande
            Bosniensituationer i världen framöver och vilken roll som FN och
            dess medlemsstater skall inta. Det är därför oerhört angeläget
            att Sverige får sitta med i FN:s styrelse, dvs. säkerhetsrådet,
            när chansen finns. Vi har beklagat att Sverige missade den chansen
            i fjol.
          </note>
          <note>
            Vi hoppas att regeringen vill reparera skadan från i fjol och
            genom ett aktivt engagemang visa att
          </note>
          <note>
            Sverige är förtjänt av att få sitta i säkerhetsrådet och att
            Sverige skall föra en konstruktiv politik i stil med den Dag Hammarskjöld,
            Olof Palme och Alva
          </note>
          <note>
            Myrdal förde.
          </note>
          <note>
            Jag vänder mig mot att det skall ta så lång tid för regeringen
            att konsultera sina nordiska vänner. Det finns telefon och fax,
            och det går att hälsa på varandra. Nu säger utrikesministern att
            ett möte skall ske i nästa vecka i Mariefred. Nåväl, låt oss ta
            fasta på det.
          </note>
          <note>
            Norge har redan sagt sitt ja, och det är det landets svar som
            gäller. Kan vi räkna med att Sverige bestämmer sig efter det att
            den nordiska konsultationen äntligen är slutförd i nästa vecka?
          </note>
          <note>
            Det är framför allt det nordiska ställningstagandet som vi måste
            ta hänsyn till. Om viljan, ambitionen och engagemanget finns går
            det att sedan sätta i gång arbetet. Det vore sorgligt om vi skulle
            behöva vänta till hösten för att höra en mängd andra länder.
          </note>
          <note>
            Sverige gör anspråk på den nordiska kandidaturen -- inget annat.
            Norden har traditionellt ''rätt'' att göra anspråk på en plats
            i rådet.
          </note>
          <note>
            Anf. 5 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Pierre Schori använder uttrycket frustration. Jag
            vill säga att den frustration som jag känner gäller tragedin i
            Bosnien. Den leder dock inte till handlingsförlamning från svensk
            sida.
          </note>
          <note>
            Jag vill också nämna för Pierre Schori och kammarens ledamöter
            i övrigt att statsministern under helgen, som vi alla har kunnat
            se i tidningarna, har fört mycket viktiga diskussioner såväl med
            lord Owen och general Wahlgren som med premiärminister Mitsotakis.
            Jag träffade den ryska utrikesministern Andrej Kozyrev förra måndagen
            och förde samtal med honom om
          </note>
          <note>
            Jugoslavien.
          </note>
          <note>
            I eftermiddag kommer Douglas Hurd till
          </note>
          <note>
            Stockholm, och jag får då en möjlighet att direkt med honom efter
            EG:s utrikesministermöte diskutera utvecklingen i f.d. Jugoslavien
            och tragedin i Bosnien. I morgon kommer jag att träffa
          </note>
          <note>
            Tysklands utrikesminister Klaus Kinkel och får möjlighet att
            med honom diskutera situationen i
          </note>
          <note>
            Jugoslavien. På onsdag kommer jag att träffa
          </note>
          <note>
            Belgiens utrikesminister Claes och får även då möjlighet att
            diskutera denna fråga.
          </note>
          <note>
            Det är alltså gudskelov inte så att vi, därför att vi denna gång
            tyvärr inte kom med i säkerhetsrådet, inte har möjlighet att i
            denna den just nu tyvärr största europeiska frågan agera med bestämdhet
            och kraft.
          </note>
          <note>
            Vid lunchen kommer regeringen att i extra sammanträde fatta beslut
            om den svenska uppföljningen av säkerhetsrådets sanktionsbeslut.
          </note>
          <note>
            Som ESK-ordförandeland verkar vi nu vid ämbetsmannakommitténs
            sammanträde i Prag för att ESK ännu mera aktivt skall tillse att
            sanktionspolitiken följs upp.
          </note>
          <note>
            Det finns ännu mer att redovisa, men vi kommer att ha en särskild
            Bosniendebatt på torsdag, och jag avvaktar därför med detta. Jag
            vill ändock säga till kammarens ledamöter att vi för en mycket
            bestämd och aktiv Jugoslavienpolitik.
          </note>
          <note type="speaker">
            Anf. 6 PIERRE SCHORI (s):
          </note>
          <note>
            Herr talman! Det är riktigt att vi skall ha en särskild debatt
            om Bosnien och det gamla Jugoslavien på torsdag. Jag tycker att
            det finns synpunkter att anföra också på hur regeringen har agerat
            utifrån sin ställning, både i utövandet av regeringsmakten och
            med tanke på att Sverige är ESK-
          </note>
          <note>
            ordförandeland. Det vill jag gärna återkomma till på torsdag.
          </note>
          <note>
            Vad gäller FN, som vi nu här diskuterar, kan man fråga sig om
            regeringen har den tillräckliga ambitionen och viljan och är målmedvetet
            inriktad på att Sverige skall söka medlemskap i säkerhetsrådet.
            Har utrikesministern och statsministern utnyttjat alla de möten
            som utrikesministern räknade upp, sådana som har ägt rum och sådana
            som kommer att äga rum, för att säga att Sverige vill söka den
            aktuella platsen i säkerhetsrådet? Har man eller har man inte
            gjort detta?
          </note>
          <note>
            Anf. 7 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Det kommer vi självfallet att göra när beslutet
            om kandidaturen har fattats. Beslutet måste först fattas på ett
            realistiskt underlag, och jag bedömer att vi kommer att ha detta
            när generalförsamlingen har återsamlats under hösten.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1992/93:91 om Peru och de mänskliga
            rättigheterna
          </note>
          <note>
            Anf. 8 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Bertil Måbrink har frågat mig vilka garantier den
            svenska regeringen har för att de som nu skall avvisas till Peru
            inte drabbas av
          </note>
          <note>
            ''försvinnande'', tortyr eller annan omänsklig behandling.
          </note>
          <note>
            Bertil Måbrink ställer interpellationen med anledning av att
            regeringen i beslut i juli 1992
          </note>
          <note>
            beslutade att avvisa ett antal asylsökande från Peru.
          </note>
          <note>
            Han hänvisar i sin interpellation till en stor mängd material
            rörande Peru, bl.a. från Amnesty
          </note>
          <note>
            International och America's Watch. Detta material är känt för
            regeringen, som får information från många olika källor, bl.a.
            just Amnesty
          </note>
          <note>
            International, rörande de länder varifrån asylsökande söker sig
            till Sverige. Vad gäller Peru följer regeringen, liksom också
            myndigheterna, utvecklingen där mycket noga och har tillgång till
            omfattande material, inte minst därför att peruanska asylsökande
            utgör en relativt stor grupp av de asylsökande i Sverige och inströmningen
            har ökat under senare år. Jag vill understryka att det är viktigt
            att komma ihåg när man studerar läget i Peru att terroristorganisationerna,
            främst Sendero
          </note>
          <note>
            Luminoso, står för en stor del av de grymheter som begås mot
            enskilda i Peru.
          </note>
          <note>
            Först av allt vill jag reda ut några missförstånd i interpellationen.
            Bertil Måbrink säger att regeringen gjort bedömningen att ingen
            som rest ut ur Peru med eget pass har anledning att frukta förföljelse
            från peruanska myndigheter eller paramilitära grupper. Jag vill
            påpeka att regeringen aldrig fattar några generella beslut i asylärenden
            eller gör några generella uttalanden. Varje asylansökan prövas
            individuellt med hänsyn till samtliga omständigheter i det enskilda
            fallet, mot bakgrund av situationen i hemlandet. Det betyder att
            regeringen naturligtvis inte heller rörande peruanska asylsökande
            har gjort något generellt uttalande om vikten av att asylsökande
            innehar pass. Man har i enskilda fall naturligtvis tagit hänsyn
            till vad den asylsökande berättat om utresan ur Peru, eftersom
            detta tillsammans med övriga omständigheter kan ligga till grund
            för bedömningen av skyddsbehovet, men regeringen har inte påstått
            att enbart det faktum att en person lämnat Peru med eget pass
            betyder att han eller hon inte kan ha skyddsbehov. Sådana generella
            bedömningar görs helt enkelt inte.
          </note>
          <note>
            Bertil Måbrink anför vidare i interpellationen vad som framställs
            som ett citat ur regeringens beslut, men som är felaktigt. Bertil
            Måbrink menar att regeringen slagit fast att den som ''kan antas
            ha verkat för'' bl.a. Sendero Luminoso under inga förhållanden
            kan få uppehållstillstånd som de facto-flykting. Det är viktigt
            att understryka att i de fall regeringen hänvisat till aktivitet
            för en organisation, det har rört sig om personer som
          </note>
          <note>
            ''verkat'' för organisationen, dvs. inte sådana som kan antas
            ha verkat för den. Beslut i asylärenden grundas främst på det
            som de asylsökande själva framför om bakgrunden till sin ansökan.
          </note>
          <note>
            Jag vill också påpeka att regeringen inte sagt att personer som
            verkat för Sendero Luminoso eller
          </note>
          <note>
            MRTA under inga förhållanden kan få uppehållstillstånd som de
            facto-flyktingar. Jag måste upprepa vad jag sagt om att regeringen
            inte fattar generella beslut eller gör allmängiltiga uttalanden.
            Jag kan inte kommentera enskilda beslut i asylärenden, men jag
            vill understryka att det är just beslut i enskilda ärenden som
            det rör sig om. Regeringen har under 1992 och hittills under
          </note>
          <note>
            1993 fattat beslut i 28 ärenden rörande peruanska asylsökande.
            Av dessa beviljades uppehållstillstånd i 6 fall.
          </note>
          <note>
            Vad som kan sägas allmänt om bedömningen av peruanska medborgares
            asylansökningar är att
          </note>
          <note>
            Statens invandrarverk och Utlänningsnämnden, som är de myndigheter
            som självständigt fattar beslut i asylärenden, inte anser att
            det mot bakgrund av läget i Peru finns anledning att anta att
            samtliga asylsökande har skyddsbehov. Regeringen har inte funnit
            anledning att göra någon annan bedömning i de ärenden som överlämntas
            till regeringen för beslut. Garantier, som Bertil
          </note>
          <note>
            Måbrink efterlyser, kan regeringen inte lämna.
          </note>
          <note>
            Men mot bakgrund av kunskapen om läget i Peru och vad de asylsökande
            anfört till stöd för sina ansökningar har varken myndigheterna
            eller regeringen haft anledning att anta att det generellt skulle
            finnas hinder mot avvisning av peruanska medborgare. Ett antal
            av de peruaner som avvisats ur Sverige -- av regeringen eller
            myndigheterna --
          </note>
          <note>
            har återvänt till Peru. Regeringen har inte fått några uppgifter
            om att de skulle ha behandlats illa vid återkomsten. Dock pågår
            just nu inhämtande av information beträffande en person som kvarhölls
            en dag.
          </note>
          <note>
            UNHCR har varit i kontakt med
          </note>
          <note>
            Kulturdepartementet för att diskutera de här ärendena. Vi har
            gått igenom ett antal ärenden tillsammans med dem, och de har
            inte tagit ytterligare kontakt efter det.
          </note>
          <note>
            Jag vill också återigen, liksom jag gjort redan tidigare här
            i kammaren, upplysa om att den europeiska kommissionen för mänskliga
            rättigheter den 15 februari i år fattade beslut i två ärenden,
            i vilka peruanska asylsökande som enligt beslut av regeringen
            skall avvisas från Sverige klagat till kommissionen. De hade anfört
            att de skulle löpa risk att torteras om de avvisades till Peru.
            I båda fallen fann kommissionen att ärendena inte skulle tas upp
            till prövning, då klagandenas påståenden bedömdes vara uppenbart
            ogrundade.
          </note>
          <note>
            Kommissionen anförde att svenska myndigheter har omfattande erfarenhet
            av att bedöma asylansökningar från peruanska medborgare och att
            regeringen noggrant prövat omständigheterna i ärendena. Prövningen
            enligt svensk lag om en avvisning kan verkställas med hänsyn till
            risken för tortyr överensstämmer enligt kommissionen väl med de
            krav som ställs enligt den europeiska konventionen om mänskliga
            rättigheter.
          </note>
          <note>
            Kommissionen fann därför att det inte fanns anledning att anta
            att klagandena riskerar tortyr eller annan behandling som strider
            mot den europeiska konventionen om mänskliga rättigheter vid återsändande
            till Peru.
          </note>
          <note>
            Jag tycker därför att det är uppenbart att asylsökande från Peru,
            liksom alla asylsökande, får sin sak noga prövad i Sverige. Det
            finns ingen anledning anta att de som avvisas härifrån löper någon
            särskild risk att behandlas illa vid återkomsten.
          </note>
          <note type="speaker">
            Anf. 9 BERTIL MÅBRINK (v):
          </note>
          <note>
            Herr talman! Jag tackar för svaret. Jag är förvånad över hur
            tystlåten statsrådet Friggebo är när det gäller situationen för
            de mänskliga rättigheterna i
          </note>
          <note>
            Peru och att hon i stället ägnar sig för mycket åt teknikaliteter,
            vad det nu kan bero på.
          </note>
          <note>
            Hon säger icke ett kritiskt ord om regimens förbrytelser. Hon
            säger att terroristorganisationerna, främst Sendero
          </note>
          <note>
            Luminoso, står för en stor del av de grymheter som begås mot
            enskilda i Peru. Detta är inte en korrekt beskrivning.
          </note>
          <note>
            Mellan 1980 och 1992 dödades 28 809 personer i det politiska
            våldet i Peru. Staten bar ansvaret för
          </note>
          <note>
            53 %, Sendero Luminoso för 45 % och MRTA för
          </note>
          <note>
            1 % av dessa dödsfall. Det finns två parter som står för det
            politiska våldet och som grovt förbryter sig mot de mänskliga
            värdet i Peru. Det är staten med hela sin maktapparat, och det
            är Sendero
          </note>
          <note>
            Luminoso.
          </note>
          <note>
            America's Watch publicerade i februari 1993 en 62-
          </note>
          <note>
            sidig skrift med titeln Den orapporterade terrorn --
          </note>
          <note>
            våld mot kvinnor i Perus väpnade konflikt. Statens företrädare
            använde i nästan ofattbar utsträckning våldtäkter som ett medel
            att förtrycka kvinnor som misstänks för gerillasympatier eller
            anses skyldiga till att ha kritiserat militärens övergrepp mot
            mänskliga rättigheter.
          </note>
          <note>
            Journalister, aktivister i organisationer för mänskliga rättigheter
            och advokater har på senare tid blivit föremål för regeringens
            vrede. Så får den advokat som åtar sig att genom domstolsförfarande
            få fram sanningen om en students försvinnande en brevbomb till
            sitt kontor och mister därmed sin ena arm. På kuvertet med brevbomben
            fanns president
          </note>
          <note>
            Fujimoris sekreterares sigill. Så döms den advokat som i rättegången
            försvarade Senderos ledare
          </note>
          <note>
            Gusman till livstids fängelse för innehav av
          </note>
          <note>
            Senderolitteratur.
          </note>
          <note>
            Statsrådet Friggebo säger att Amnestys och
          </note>
          <note>
            America's Watchs material är väl känt av regeringen. Jag frågar
            mig då varför regeringen inte fäster avseende vid detta material
            när den fattar beslut i asylärenden som rör Peru. Anser regeringen
            att det finns några sakfel i detta material?
          </note>
          <note>
            Statsrådet säger i svaret beträffande betydelsen av att en asylsökande
            rest ut ur Peru med eget pass att regeringen aldrig fattar några
            generella beslut i asylärenden eller gör några generella uttalanden.
          </note>
          <note>
            Strikt formellt är detta riktigt. Samtidigt är det så, att regeringen
            fattar beslut i de asylärenden där avsikten är att lägga fast
            en praxis för
          </note>
          <note>
            Utlänningsnämnden och Invandrarverket. Vad gäller betydelsen
            av utresa med eget pass framgår det mycket tydligt av regeringens
            beslut att det är fråga om en mycket distinkt och kraftfull styrning
            av praxis.
          </note>
          <note>
            Standardmotiveringen i besluten lyder som följer:
          </note>
          <note>
            Mot bakgrund av omständigheterna i ärendet, bl.a.
          </note>
          <note>
            att X kunnat lämna landet legalt, bedömer regeringen att han
            inte numer riskerar förföljelse i hemlandet.
          </note>
          <note>
            Jag har haft tillfälle att i detalj gå igenom ett av dessa praxisskapande
            fall. I det fallet hänvisades förutom till utresa med eget pass
            också till omständigheterna i övrigt som stöd för att konventionsflyktingskäl
            inte förelåg. Försiktigtvis angavs inte vari ''omständigheterna
            i övrigt''
          </note>
          <note>
            bestod. Jag kan bara konstatera att det inte fanns några sådana
            omständigheter.
          </note>
          <note>
            Trots att den person det gällde bevisligen fängslats och torteras
            oerhört svårt flera gånger ansågs utresa med eget pass som tillräcklig
            grund för bedömningen att risk för förföljelse i flyktingkonventionens
            mening inte förelåg. Det är alldeles klart att regeringen styrt
            praxis så, att utresa med eget pass skall spela en avgörande roll
            vid bedömningen att flyktingstatus inte föreligger.
          </note>
          <note>
            Statsrådet leker med ord när hon invänder att regeringen inte
            sagt att personer som verkat för
          </note>
          <note>
            Sendero Luminoso eller MRTA under inga förhållanden kan få uppehållstillstånd
            som de facto-flyktingar. Även om inte dessa ord används, är detta
            den verkliga innebörden av regeringens praxisskapande beslut.
          </note>
          <note>
            Standardformuleringen lyder något förkortad så här: Av utredningen
            framgår att X verkat för en organisation som enligt vad som känt
            är gjort sig skyldig till upprepade grova övergrepp i Peru. Även
            om X inte har deltagit i sådana aktiviteter har han verkat för
            en organisation vars metoder får anses omfatta förhållanden som
            faller inom ramen för artikel 1 F i 1951 års Genevekonvention.
            Därför finns särskilda skäl att inte bevilja asyl som de facto-flykting
            även om skälen annars vore tillräckliga.
          </note>
          <note type="speaker">
            Anf. 10 MAJ-LIS LÖÖW (s):
          </note>
          <note>
            Herr talman! Vi hade så sent som i fredags en lång interpellationsdebatt
            här i kammaren om huruvida flyktingpolitiken hårdnat eller inte.
            Birgit Friggebo sade då att hon inte visste om den hårdnat. Hon
            skulle låta utreda det. Det var i alla fall inte regeringens önskan
            att det skulle vara så, om jag förstod Birgit Friggebo rätt. Jag
            undrade då om regeringen ändå inte har givit sådana signaler att
            det ibland av de myndigheter som skall sköta detta självständigt
            har uppfattats som att man stramar åt i vissa fall.
          </note>
          <note>
            Birgit Friggebo tyckte att det var insinuant att påstå det. Jag
            hade ingen replik kvar, så jag kunde inte förtydliga vad jag menade.
            Jag får tillfälle till det just i dag, därför att dessa utvisningar
            till Peru utgör ett exempel. Ett annat exempel är inom parentes
            sagt de uppmärksammade ärendena med ensamma barn, varav flera
            tagits upp i massmedierna på senare tid. Man hänvisade till att
            ett av de ärendena hade överlämnats till regeringen. Men det,
            herr talman, hör inte till den här debatten.
          </note>
          <note>
            Det är som Bertil Måbrink säger just de beslut som överlämnats
            till regeringen i den nya ordning där
          </note>
          <note>
            Utlänningsnämnden normalt tar över överklaganden som är ägnade
            att lägga fast en praxis. Just de här utvisningarna till Peru
            har varit ganska uppmärksammade -- kanske inte så mycket i massmedierna,
            men bland folk som följer frågorna och inte minst bland peruanerna
            själva. De har skapat en mycket stor oro bland peruaner som finns
            i Sverige i dag.
          </note>
          <note>
            Det är i och för sig bra att UNHCR och kommissionen inte formellt
            har haft någon anledning att göra någon anmärkning. Det är å andra
            sidan inte någon garanti för att vi inte tillämpar lagstiftningen
            stramare. Det kan man mycket väl göra inom ramen för vad kommissionen
            anser vara acceptabelt. Den följer konventionen mycket strikt.
          </note>
          <note>
            Det vore bra om vi kunde få tydliga besked om hur
          </note>
          <note>
            Birgit Friggebo kommer att se på dessa fall i fortsättningen.
            Det finns en mycket stor oro bland peruanerna. Jag tror framför
            allt att det vore värdefullt om Birgit Friggebo i dag kunde garantera
            att hon tänker följa upp flera av dessa ärenden --
          </note>
          <note>
            inte bara ett enstaka -- mycket noggrant och tala om hur det
            skall gå till. Det vore värdefullt om man kunde följa upp vad
            som har hänt med de människor som på senare tid utvisats till
            Peru.
          </note>
          <note>
            Anf. 11 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Maj-Lis Lööw återkommer till det faktum att jag
            inte vet hur praxis har utvecklats.
          </note>
          <note>
            Det jag sade i den debatt vi förde tidigare var att jag vill
            vara alldeles övertygad om att praxis inte har hårdnat. Då är
            det bra att man tillsätter någon oberoende instans för att undersöka
            detta. Det ökar ju ändå trovärdigheten. Jag kunde konstatera att
            regeringen inte gett några signaler om att praxis skall hårdna.
          </note>
          <note>
            Maj-Lis Lööw beskriver -- jag har också uppfattat det så -- att
            det finns en oro ute bland peruanerna och bland de svenskar som
            på olika sätt stöder peruanerna för att bedömningen skulle vara
            alldeles för hård från myndigheterna och från regeringens sida.
            Jag kan förstå den oron, eftersom man i tidningar och på andra
            håll har läst att regeringen har bestämt att alla peruaner skall
            ut, och att regeringen skulle ha bestämt sig för att alla peruaner
            är terrorister osv. osv.
          </note>
          <note>
            Detta är en helt felaktig beskrivning, och i vissa fall skulle
            jag vilja säga att det handlar om desinformation. Under 1992 har
            det fattats 314
          </note>
          <note>
            beslut. Av dessa har 216 lett till man har fått permanent uppehållstillstånd
            i Sverige, dvs. 69 %.
          </note>
          <note>
            Det betyder att det är en mycket generös bedömning. En del av
            dessa människor har fått stanna på grund av Genèvekonventionen,
            andra på de facto-skäl, de flesta på humanitära skäl och några
            på grund av anknytning. Därför är det en desinformation som har
            spridits.
          </note>
          <note>
            Jag kan förstå den oro som har spridit sig därför att man har
            trott att alla peruaner skall åka hem nu. Så är det alltså inte.
            Jag redovisar också i mitt svar att även regeringens beslut innehåller
            ett antal tillstånd att få stanna här i Sverige.
          </note>
          <note>
            Bertil Måbrink är missnöjd med svaret och säger att det innehåller
            teknikaliteter. Frågan handlade om den asylprövning och flyktingprövning
            som vi har i
          </note>
          <note>
            Sverige. Jag var mån om att lämna ett ganska tydligt svar om
            hur bedömningar har gjorts mot bakgrund av den allmänna oro som
            finns.
          </note>
          <note>
            Jag har också pekat på att vi har tillgång till mycket material
            som beskriver situationen i Peru. Denna är naturligtvis inte acceptabel
            efter svenska förhållanden. Det förekommer försvinnanden, tortyr
            och förföljelse av enskilda människor.
          </note>
          <note>
            Men när man gör asylprövningen här i Sverige skall man ju göra
            den dels mot bakgrund av den allmänna situationen i landet, dels
            med hänsyn till de skäl som den asylsökande själv presenterar.
          </note>
          <note>
            En annan missuppfattning som sprids är att alla som har sökt
            uppehållstillstånd skulle ha någon slags anknytning till Sendero
            Luminoso eller liknande organisationer. Så är inte heller fallet.
            Många av dem som kommer har inte någon som helst sådan anknytning
            och åberopar inte heller det.
          </note>
          <note>
            Vi läser, som jag sade, noggrant Amnestys rapporter och även
            America's Watch rapporter.
          </note>
          <note>
            Dessa var också uppe vid behandlingen när det gäller kommissionen
            för de mänskliga rättigheterna. Detta material åberopades av peruanernas
            ombud. Även där har alltså den informationen lämnats.
          </note>
          <note>
            Bertil Måbrink återkommer till frågan om pass, och jag har också
            redovisat den i mitt svar. Vi har sagt att det faktum att man
            har ett giltigt pass och har kunnat ta sig ut ur Peru helt lagligt
            naturligtvis inte kan vara den enda omständigheten som är avgörande.
            Det sker en sammanvägning med de övriga skäl som man också åberopar.
            Men det är ett faktum att ta hänsyn till. Att en person är eftersökt
            av polisen och landets myndigheter då frivilligt låter personen
            lämna landet, är naturligtvis en omständighet bland andra omständigheter
            som skall tas med vid bedömningen av skälen i det enskilda fallet.
          </note>
          <note>
            När det gäller åberopande av Genèvekonventionens undantagsparagraf
            är det riktigt att den finns beskriven i regeringens beslut. Inte
            i något fall har någon vägrats de facto-flyktingskap på grund
            av den beskrivningen av Genèvekonventionens undantag när det gäller
            brott mot mänskligheten.
          </note>
          <note>
            Man har inte använt den i något fall.
          </note>
          <note>
            Däremot har man i de tidigare vistelsetidsregler som vi hade,
            dvs. att man fick stanna schablonmässigt efter en viss tid, tagit
            hänsyn till om personen haft anknytning till en terroristorganisation.
            Det innebär att man har haft ett särskilt skäl att inte ta hänsyn
            till vistelsetidspraxis. Där har den här beskrivningen haft betydelse
            för beslutet.
          </note>
          <note type="speaker">
            Anf. 12 BERTIL MÅBRINK (v):
          </note>
          <note>
            Herr talman! Jag beklagar att jag hade en felaktig formulering
            i min interpellation. Det skall rätteligen vara som statsrådet
            påpekade, har verkat för, och inte kan antas ha verkat för en
            organisation som gjort sig skyldig till allvarliga brott, som
            jag skrev.
          </note>
          <note>
            Jag skall också återkomma till den europeiska kommissionen för
            mänskliga rättigheter. Statsrådet citerar fel där.
          </note>
          <note>
            Låt mig säga att det kan tyckas illavarslande att ha verkat för
            en organisation som gjort sig skyldig till allvarliga brott. Men
            om man granskar detta närmare blir bilden en annan.
          </note>
          <note>
            Ett exempel är den unga kvinna som för organisationen Kommittén
            för folkets försvars räknas i Limas slumbostäder delat ut flygblad
            och talat med invånarna om landets politiska och sociala situation.
            Även detta diskvalificerade från möjlighet att erkännas som de
            facto-flykting, statsrådet. Att kvinnans bror, som hade utfört
            liknande politisk aktivitet, gripits av polis och därefter varit
            försvunnen, dvs. utomrättsligt avrättad, och att den advokat som
            drivit rättsliga efterforskningar efter den försvunne brodern
            utsatts för hot och slutligen brevbombsattentat, vilket jag redogjorde
            för i mitt inledningsanförande, saknade tydligen betydelse enligt
            regeringen.
          </note>
          <note>
            Låt mig sedan gå över till ärenden som prövats i den europiska
            kommissionen för de mänskliga rättigheterna. Statsrådet säger
            så här i sitt svar:
          </note>
          <note>
            ''Kommissionen fann därför att det inte fanns anledning att anta
            att klagandena riskerar tortyr eller annan behandling som strider
            mot den europeiska konventionen om mänskliga rättigheter vid återsändande
            till Peru.''
          </note>
          <note>
            Det finns ett dubbelfel i statsrådets referat.
          </note>
          <note>
            Beslutet lyder så här: Det har inte klarlagts att bevisade skäl
            föreligger för en verklig risk för handling i strid mot artikel
            3 i konventionen.
          </note>
          <note>
            Det står alltså inte att det inte fanns anledning att anta, utan
            att det saknades bevisade skäl som fällde avgörandet. Det är en
            stor skillnad, fru statsråd.
          </note>
          <note>
            Om man skall citera, skall man citera rätt.
          </note>
          <note>
            När det gäller detta med pass, har jag åberopat och anfört ett
            exempel på vilka standardformuleringar som regeringen har och
            vilken stor hänsyn man tar till detta att man kan resa ut med
            ett pass. Det är väl så att regeringen saknar grundläggande kunskaper
            om det s.k. rättssystemet i Peru. Det har
          </note>
          <note>
            Amnesty anklagat regeringen för bl.a. i ett brev från den 6 april.
          </note>
          <note type="speaker">
            Anf. 13 MAJ-LIS LÖÖW (s):
          </note>
          <note>
            Herr talman! Man kan kalla detta desinformation.
          </note>
          <note>
            Gudarna skall veta, och framför allt gamla invandrarministrar
            skall veta, att man kan förenkla saker i massmedier så att de
            kan missförstås. Det kan också ge upphov till oro bland olika
            invandrargrupper ute i landet som kanske inte är berättigad. Då
            finns det desto större anledning att försöka stilla den oron.
          </note>
          <note>
            Jag har full respekt för att det är oerhört svårt att bedöma
            asylärendena från Peru. Det måste vara det, så som det ser ut
            i Peru i dag. Men jag har också förståelse för att oron är stor
            bland peruanerna.
          </note>
          <note>
            Det vore väldigt värdefullt om Birgit Friggebo i dag kunde tala
            om att regeringen är beredd att göra en ordentlig uppföljning
            av vad som hänt inte bara i ett ärende, utan i ett antal ärenden.
            Birgit Friggebo säger i sitt interpellationssvar att regeringen
            har fattat beslut om detta. Bara det faktum att
          </note>
          <note>
            Invandrarverket eller Utlänningsnämnden, vilket det nu var, har
            överlämnat dessa ärenden till regeringen visar i sig hur svårbedömt
            det måste ha varit. Då måste det vara av stor betydelse för de
            framtida bedömningarna av eventuellt nya ärenden att man följer
            dessa ordentligt. Det skulle vara bra att få en sådan försäkran
            här i dag.
          </note>
          <note>
            Anf. 14 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Det faktum att en situation är svårbedömd innebär
            ju inte att man inte måste fatta beslut. Regeringen tog ganska
            lång tid på sig innan vi fattade beslut i de ärenden som hade
            överlämnats från Invandrarverket till regeringen för att just
            få en vägledning i det kommande beslutsfattandet hos
          </note>
          <note>
            Invandrarverket.
          </note>
          <note>
            Självfallet följer regeringen situationen och utvecklingen i
            Peru. Jag utgår från att Maj-Lis
          </note>
          <note>
            Lööw inte menar att regeringen skulle göra någon slags omprövning
            av de beslut som den redan har fattat. Däremot följer vi löpande
            situationen i Peru.
          </note>
          <note>
            I den mån man får indikationer på att någon person som åker hem
            råkar illa ut -- och det gällde även under Maj-Lis Lööws tid som
            invandrarminister --
          </note>
          <note>
            görs det självfallet en uppföljning.
          </note>
          <note>
            För ett tag sedan var det en person som kom tillbaka till Peru
            och som omhändertogs av den peruanska polisen. Amnesty gjorde
            en s.k. appell, och personen frigavs efter någon dag. Nu vet vi
            rent allmänt att det är ganska vanligt att personer som återvänder
            till sina hemländer ibland plockas in för förhör av olika slag.
            Myndigheterna vill veta var de har varit och liknande saker. Sedan
            brukar dessa personer i allmänhet släppas efter någon dag.
          </note>
          <note>
            Självfallet gör regeringen nu en uppföljning av detta fall för
            att se vad bakgrunden var till att personen fick stanna hos polisen,
            om det var ett vanligt normalt förhör eller om det hade någon
            annan bakgrund. Självfallet skall vi från svensk sida vara mycket
            vaksamma när det gäller indikationer på att det händer någonting
            med dem som åker tillbaka.
          </note>
          <note>
            Som jag sagt i mitt svar har vi inte förutom detta sista fall
            fått några sådana indikationer.
          </note>
          <note>
            Bakgrunden är naturligtvis att det här i Sverige görs en generös
            bedömning, framför allt när det gäller ett sådant land som Peru.
            Jag har också redovisat de beslut om permanenta uppehållstillstånd
            som har fattats under 1992. Det undanröjer den oro eller den missuppfattning
            som har funnits om att det numera generellt är så, att om man
            kommer från Peru har man inte möjligheter att få stanna här i
            Sverige.
          </note>
          <note>
            Jag vill samtidigt understryka -- vilket Bertil
          </note>
          <note>
            Måbrink också har beskrivit -- att vi har att göra med en organisation
            som bedriver synnerligen grov terrorism. Det är en självklarhet
            att Sverige inte vill bli en bas för en sådan organisations verksamhet.
          </note>
          <note type="speaker">
            Anf. 15 BERTIL MÅBRINK (v):
          </note>
          <note>
            Herr talman! Detta är mitt sista inlägg i denna debatt.
          </note>
          <note>
            Ja, vi har att göra med en organisation som bedriver grov terrorism,
            Sendero Luminoso. Där är statsrådet och jag överens. Men jag kan
            inte förstå, och det är mycket oroväckande, att inte statsrådet
            här i talarstolen kan säga: Vi har också att göra med en mycket
            grov statsterroristisk verksamhet. Det är precis det som denna
            regim i Peru bedriver med polis, militär och hemlig polis till
            sitt förfogande.
          </note>
          <note>
            Som jag sade i mitt inledningsanförande är det två som bryter
            grovt mot de mänskliga rättigheterna i
          </note>
          <note>
            Peru. Jag skulle vilja höra detta också från statsrådet.
          </note>
          <note>
            Jag är oerhört förvånad över att statsrådet hitintills inte har
            sagt någonting kritiskt mot regimen.
          </note>
          <note>
            USA:s utrikesdepartement uttalade i början av detta år mycket
            stark kritik mot bristen på mänskliga rättigheter i Peru. Det
            borde också statsrådet Friggebo göra som representerar ett parti
            som med all rätt har slagits för de mänskliga rättigheterna där
            människor har förtryckts och där förbrytelser skett. Jag tycker
            att Birgit Friggebo som statsråd kan göra denna deklaration.
          </note>
          <note>
            När det sedan gäller utvisningen av Luis Alberto
          </note>
          <note>
            Floreán León är det riktigt att han släpptes villkorligt efter
            en vecka. Han måste inställa sig hos polisen och lever mer eller
            mindre i skräck. Det är inte många dagar sedan vi hade kontakt
            med honom. Dessutom har denna regim som brukligt är angripit hans
            anhöriga. Systern greps av säkerhetspolisen och satt fängslad
            i tre dagar. Det är så denna terrorregim går till väga för att
            i första hand skrämma och i andra hand tysta.
          </note>
          <note>
            Det är mycket viktigt att regeringen och statsrådet hela tiden
            är medvetna om detta och agerar i olika sammanhang mot denna regim.
            Det skulle vara bra om vi kunde agera mot båda dessa två aktörer.
            Jag ställer upp på detta, statsrådet.
          </note>
          <note>
            Jag har inte tillfälle att gå upp mer i debatten. Men jag vill
            höra en klar deklaration om hur statsrådet bedömer situationen
            vad gäller mänskliga rättigheter i Peru.
          </note>
          <note>
            Anf. 16 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag är inte säker på att Bertil Måbrink hörde vad
            jag sade i mitt andra inlägg. Jag påpekade att jag inte anser
            att situationen i Peru är acceptabel. De mänskliga rättigheterna
            respekteras inte fullt ut i Peru. Jag har dessutom hänvisat till
            att vi har läst materialet från Amnesty. Jag är själv medlem i
            Amnesty och mycket aktiv.
          </note>
          <note>
            Det faktum att vi läst materialet och tar hänsyn till detta innebär
            också att vi inte anser att situationen i Peru är acceptabel.
            Ett sådant påpekande utgör en generell bakgrund när man sedan
            fattar beslut i enskilda ärenden. Den allmänna situationen i landet
            skall ställas mot vad de enskilda asylsökandena anför som egna
            skäl. Detta är en självklarhet. Det påpekade jag också i mitt
            andra anförande.
          </note>
          <note>
            Herr talman! Bertil Måbrink är mycket väl medveten om att jag
            är förhindrad att beröra och ha synpunkter på enskilda fall, och
            det framför allt av respekt för enskilda asylsökande.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellationerna 1992/93:117, 118,
          </note>
          <note>
            119, 120, 121, 122, 123, och 124 om flyktingkvinnor från forna
            Jugoslavien
          </note>
          <note>
            Anf. 17 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Viola Furubjelke, Gullan Lindblad.
          </note>
          <note>
            Laila Strid-Jansson, Eva Zetterberg, Margareta
          </note>
          <note>
            Viklund, Margitta Edgren, Marianne Andersson och Annika Åhnberg
            har i likalydande interpellationer ställt ett antal frågor till
            mig rörande kvinnor från det forna Jugoslavien. Mot bakgrund av
            de våldtäkter och andra krigshandlingar som dessa kvinnor har
            utsatts för, ställs i interpellationerna frågor rörande svenska
            hjälpinsatser inne i det forna Jugoslavien och om hur dessa flyktingar
            tas emot och ges vård i Sverige.
          </note>
          <note>
            Låt mig börja med att säga, att jag ställer mig bakom interpellanternas
            beskrivning av situationen i det forna Jugoslavien. Jag är också
            glad över att kvinnor från samtliga riksdagspartier har gett anledning
            till att vi får denna debatt här i dag.
          </note>
          <note>
            Tiotusentals kvinnor har skändats i brutala och systematiska
            våldtäkter. Våldtäkterna är inte frukten av en demoraliserad armés
            upplösning, utan ingår som en systematisk, av de militära ledarna
            beordrad del i en etnisk rensning. Syftet är att förödmjuka, upplösa
            och t.o.m. utrota en hel folkgrupp.
          </note>
          <note>
            De allra flesta av krigets offer befinner sig i närområdet. Hjälpinsatserna
            behövs alltså på plats.
          </note>
          <note>
            Det är viktigt att också de drabbade kvinnornas familjer kan
            få hjälp i en för hela familjen svår situation. Den bästa hjälpen
            förutsätter att vårdpersonalen är väl förtrogen med den drabbades
            språk, traditioner och kultur. Därför kan huvudsakligen lokal
            personal användas. I Kroatien, där många av flyktingarna finns,
            är det inga svårigheter att få tag på lämplig personal. Det man
            bäst behöver utifrån är administrativ hjälp och ekonomiskt stöd.
          </note>
          <note>
            Vad gäller Sveriges insatser till stöd för projekt inne i det
            forna Jugoslavien för att framför allt hjälpa våldtagna kvinnor
            och barn, vill jag först erinra om statsrådet Alf Svenssons svar
            i kammaren den 9
          </note>
          <note>
            februari i år på en fråga om stöd till våldtäktsoffer i
          </note>
          <note>
            Bosnien. Han framhöll då, att Sverige under 1992
          </note>
          <note>
            använt 320 miljoner kronor av katastrofmedel för humanitära biståndsinsatser
            i det forna
          </note>
          <note>
            Jugoslavien. Det svenska stödet är främst inriktat på FN:s och
            Röda korsets verksamhet och har gällt i första hand akuta insatser
            för de ca 3 miljoner flyktingarna i regionen, med särskild tyngdpunkt
            på Bosnien-Hercegovina.
          </note>
          <note>
            Alf Svensson framhöll vidare att Sverige i kontakt med FN:s flyktingkommissariat
            och Röda korset understrukit vikten av att hjälpverksamheten inriktas
            på vård och stöd till kvinnor som utsatts för massvåldtäkter.
          </note>
          <note>
            Därutöver vill jag i detta sammanhang säga följande. I interpellationerna
            nämns ett projekt hos
          </note>
          <note>
            Röda korset till förmån för kvinnor i Kroatien som utsatts för
            våldtäkt. Projektet möjliggjordes genom ett svenskt bidrag genom
            SIDA. Dessutom har
          </note>
          <note>
            SIDA i dagarna gett stöd till ett projekt genom
          </note>
          <note>
            CARITAS för en verksamhet för de utsatta kvinnorna i förläggningar
            i Kroatien.
          </note>
          <note>
            I en FN-apell från den 11 mars för det forna
          </note>
          <note>
            Jugoslavien, finns insatser för flyktingkvinnorna.
          </note>
          <note>
            UNHCR, UNICEF, WHO och UNDP har program som på olika sätt tar
            upp våldtagna kvinnors situation inom ramen för bredare sociala
            program. UNHCR kommer att stödja små sociala program, som genomförs
            av enskilda organisationer, med inriktning på socialt stöd för
            befolkningsgrupper som särskilt drabbats av kriget, såsom kvinnor,
            barn och äldre. UNDP skall stödja bosniska kvinnoorganisationers
            arbete med bl.a.
          </note>
          <note>
            psykosocial hjälp i flyktingläger. UNICEF har även program som
            tar upp psykologiska problem, främst ur barnens perspektiv. WHO
            kommer att svara för insatser som gäller fortbildning för personal
            i dessa frågor.
          </note>
          <note>
            Regeringen kommer inom några veckor att besluta om stöd till
            FN-apellen. Ovanstående projekt kommer då särskilt att prioriteras.
          </note>
          <note>
            Frågan om att undersöka hur många av de asylsökandena i Sverige
            från det forna Jugoslavien som behöver särskilt stöd och behandling
            på grund av systematiska våldtäkter har berörts bl.a. i socialförsäkringsutskottets
            betänkande
          </note>
          <note>
            1992/93:SfU7. Utskottet konstaterar, att en systematisk sådan
            kartläggning kan vara ''förenad med problem'', bl.a. med hänsyn
            till svårigheter för de våldtagna kvinnorna att berätta om sina
            upplevelser. Någon systematisk undersökning av detta slag görs
            alltså inte, i första hand av omtanke om de berörda kvinnorna.
            Det är därför av största vikt, att personal som kommer i kontakt
            med dessa flyktingar, är lyhörda för vad de kan berätta om sina
            krigsupplevelser. På så sätt kan, enligt
          </note>
          <note>
            Invandrarverkets bedömning, asylsökande få adekvat vård genom
            redan existerande system, antingen via förläggningssjukvården
            eller genom remiss till den allmänna vården.
          </note>
          <note>
            Invandrarverket har uppmärksammat sin personal på dessa förhållanden
            genom instruktioner till samtliga asylbyråer och förläggningschefer.
            Verket har vidare tillsammans med Flyktingmedicinskt centrum i
            Linköping arrangerat en utbildningskonferens för personal vid
            slussar, förläggningar, vårdcentraler och den kommunala flyktingmottagningen
            om hur människor påverkas av krig, tortyr och andra grymheter.
            Ytterligare sådan utbildning kommer att ordnas.
          </note>
          <note>
            I sammanhanget kan vidare nämnas att utskottet hänvisar till
            Socialstyrelsens Allmänna råd, där det framhålls att asylsökande
            i samband med hälsoundersökning skall informeras om möjligheten
            att genomgå gynekologisk hälsokontroll.
          </note>
          <note>
            Interpellanterna frågar vidare om regeringen har vidtagit några
            åtgärder för att kvinnor från
          </note>
          <note>
            Bosnien-Hercegovina och Kroatien skall få kvinnliga tolkar, som
            ej är av serbisk börd, och att de vidare skall få kvinnliga förhörsledare
            och offentliga biträden.
          </note>
          <note>
            Frågan om att en asylsökande kan ha särskilda önskemål rörande
            en tolks etniska eller religiösa bakgrund är inte ny. På Invandrarverket
            är man mycket väl medveten om problematiken och tar i möjligaste
            mån också hänsyn till sådana önskemål.
          </note>
          <note>
            Likaså försöker Invandrarverket att i dessa fall om möjligt använda
            kvinnliga utredare. Frågan om att kvinnliga asylsökande från Bosnien
            generellt skall få kvinnliga offentliga biträden har ännu inte
            diskuterats av Invandrarverket. Man avser emellertid att göra
            så inom kort.
          </note>
          <note>
            Flyktingar som beviljats uppehållstillstånd har samma rätt till
            sjukvård som andra. En annan sak är, att vi i Sverige av naturliga
            skäl har brister i våra kunskaper om psykiska krigsskador. Men
            det pågår redan verksamhet för att samla och systematisera sådan
            kunskap. Vi bör alltså med tiden få förutsättningar att kunna
            förbättra vården av dessa flyktingar.
          </note>
          <note>
            Jag vill också i detta sammanhang peka på ett betänkande av Psykiatriutredningen,
            där det föreslås att det inrättas ett särskilt institut, vars
            uppgift bl.a. skulle vara att verka för att väl fungerande rehabiliteringsprogram
            utvecklas för torterade eller traumatiserade flyktingar.
          </note>
          <note>
            Betänkandet remissbehandlas för närvarande.
          </note>
          <note>
            Asylsökande har rätt till akut sjukvård. Det diskuteras i skilda
            sammanhang hur gränsen skall dras mellan akut och annan vård.
            Här är det viktigt att notera, att enligt Socialstyrelsens allmänna
            råd kräver psykiska symtom och störningar som ångest eller depression
            akuta åtgärder. Det s.k.
          </note>
          <note>
            akutbegreppet är alltså i allmänhet inget hinder för att de kvinnor
            vi nu talar om skall få vård.
          </note>
          <note>
            Vid Flyktingmedicinskt centrum i Linköping pågår arbete med att
            vid ett antal förläggningar bedöma antalet sexuellt torterade
            kvinnor från det forna
          </note>
          <note>
            Jugoslavien. Med utgångspunkt häri och med kunskap om behandlingsåtgärder
            för kvinnor som våldtagits i Sverige, syftar detta arbete till
            att upprätta rekommendationer om hur asylsökande våldtagna kvinnor
            och deras barn skall behandlas.
          </note>
          <note>
            Interpellanterna tar upp den viktiga frågan om insatser av frivilligorganisationer
            för att besöka och skapa kontakter med flyktingar på förläggningar.
          </note>
          <note>
            Frivilligorganisationer har sedan länge engagerat sig berömvärt
            för asylsökande och flyktingar i vårt land. De har genom sitt
            friare sätt att arbeta och genom medlemmarnas uppfinningsrikedom
            och initiativförmåga kompletterat det allmännas insatser. Den
            dimension de har kunnat tillföra är av alldeles särskild betydelse
            när det gäller flyktingar från de fasanfulla förhållandena i det
            forna
          </note>
          <note>
            Jugoslavien. Jag hoppas och tror, att frivilligorganisationerna
            här kan spela en ännu större roll. Jag kommer därför att inom
            kort skriva till dem med en vädjan att de skall intensifiera sitt
            viktiga arbete för dessa flyktingar på slussar, förläggningar
            och i kommuner runt om i Sverige.
          </note>
          <note>
            Interpellanterna avslutar med att fråga vilka åtgärder som regeringen
            tänker vidta med de vittnesmål om systematiska våldtäkter som
            kommer fram vid polisens och Invandrarverkets utredningar i enskilda
            ärenden. Om frågan syftar på vad som kommer fram i enskilda ärenden
            rörande asyl i Sverige, så är svaret i korthet följande: De uppgifter
            som en utlänning har lämnat i sådana sammanhang är i utlänningens
            eget intresse sekretessbelagt. Dessa uppgifter kommer inte att
            föras vidare.
          </note>
          <note>
            Men frågan har en vidare innebörd. FN:s säkerhetsråd har uppmanat
            medlemsstaterna att snarast delge en särskild expertkommission
            dokumenterad information om krigsförbrytelser och brott mot humanitär
            rätt i det forna
          </note>
          <note>
            Jugoslavien. Det kan inte uteslutas att det blir fråga om en
            internationell rättegång mot personer som misstänks för att vara
            skyldiga till krigsförbrytelser.
          </note>
          <note>
            Regeringen har därför beslutat att personer i
          </note>
          <note>
            Sverige som har förstahandskännedom om sådana överträdelser skall
            erbjudas möjlighet att lämna uppgifter om detta. Regeringen har
            vidare beslutat att polismyndigheterna skall ta emot och uppteckna
            sådana uppgifter. Uppgiftslämnarnas integritet skyddas av svensk
            sekretesslag. Vittnesmålen skall överlämnas till Utrikesdepartementet,
            där en särskild arbetsgrupp under ledning av departementets folkrättsrådgivare
            kommer att granska uppgifterna. I ett senare skede kan de komma
            att överlämnas till FN eller annat internationellt organ.
          </note>
          <note>
            Information om detta har förts ut i landet via bl.a.
          </note>
          <note>
            Invandrarverket, ideella organisationer, invandrarföreningar
            och kommunala invandrarbyråer.
          </note>
          <note>
            Sammanfattningsvis vill jag säga följande: Det fasansfulla som
            nu sker i det forna Jugoslavien är en tragedi, som kommer att
            få svåra och omfattande konsekvenser för miljontals människor
            under generationer framöver. Man kan ha olika uppfattningar om
            huruvida det hade varit möjligt att förhindra kriget eller om
            hur man nu skall förfara för att sätta stopp för det. Men en sak
            kan vi enas om: Vi har ett stort och krävande ansvar att hjälpa
            de länder och de människor som på olika sätt drabbats av kriget.
            Från svensk sida kommer vi att själva och tillsammans med andra
            länder och med internationella organisationer göra vad som står
            i vår förmåga för att bidra till att minska lidandet och, i en
            framtid, bygga upp vad som har förstörts.
          </note>
          <note>
            Vi kommer att fortsätta våra insatser i närområdet för att hjälpa
            offren för krigsförbrytelserna. Och vi kommer att fortsätta våra
            ansträngningar att på ett medmänskligt och professionellt sätt
            ta emot och hjälpa de krigsdrabbade, som kommit till Sverige.
          </note>
          <note>
            Då Viola Furubjelke, som framställt interpellationen, anmält
            att hon var förhindrad att närvara vid sammanträdet, medgav tredje
            vice talmannen att Maj Britt Theorin fick delta i överläggningen
            i stället för interpellanten.
          </note>
          <note type="speaker">
            Anf. 18 TREDJE VICE TALMANNEN:
          </note>
          <note>
            Jag vill erinra om att interpellationssvaren skall hållas inom
            den i riksdagsordningen angivna tidsramen.
          </note>
          <note type="speaker">
            Anf. 19 MAJ BRITT THEORIN (s):
          </note>
          <note>
            Herr talman! Jag vill tacka invandrarministern för det utförliga
            svaret på interpellationen. Vi är åtta kvinnliga ledamöter från
            riksdagens samtliga partier -- alla medlemmar i World Women
          </note>
          <note>
            Parliamentarians for Peace, dvs. Kvinnliga parlamentariker för
            fred -- som står bakom de likalydande interpellationerna. Vi har
            också uppmanat våra kolleger i de sextiotal parlament där vi har
            medlemmar att på olika sätt agera för våra systrar i Jugoslavien.
          </note>
          <note>
            Vi känner oss här i första hand representerande kvinnorna, och
            inte våra resp. partier. Såvitt jag vet är det första gången som
            en sådan gemensam aktion över alla partigränser görs. På samma
            sätt har likalydande interpellationer om en bindande FN-
          </note>
          <note>
            konvention som definierar våldtäkter som krisförbrytelser lämnats,
            som vi skall diskutera den
          </note>
          <note>
            17 maj här i kammaren.
          </note>
          <note>
            Vi är alla upprörda och skrämda över det ofattbart grymma kriget
            i f.d. Jugoslavien, med otänkbara avskyvärda kränkningar av kvinnor
            och barn, och med systematiska våldtäkter som ett led i en etnisk
            rensning. Hur kan människor, som levt som goda vänner och grannar,
            bli så grymma mot varandra?
          </note>
          <note>
            Makthungriga politiska ledare underblåser hat och rädsla och
            driver fram våldet. Men våld föder bara våld.
          </note>
          <note>
            Jag delar invandrarministerns uppfattning att vi i vårt land
            har ett stort och krävande ansvar att hjälpa de människor som
            på olika sätt drabbats av kriget och göra vad vi kan för att minska
            lidandet och bygga upp vad som har förstörts.
          </note>
          <note>
            Jag delar också invandrarministerns uppfattning att hjälpinsatserna
            i första hand behövs i närområdet.
          </note>
          <note>
            Där talar man samma språk och har samma kulturella bakgrund.
            Det råder ingen brist på lämplig personal, enligt bl.a. Christina
            Doctare, som arbetar på platsen, men väl brist på direkt ekonomiskt
            stöd.
          </note>
          <note>
            Invandrarministern åberopar i sitt svar de 320
          </note>
          <note>
            miljoner av katastrofmedel som avsattes 1992, i första hand för
            akuta insatser för de tre miljoner flyktingarna och att regeringen
            inom några veckor skall besluta om stöd till FN-apellen från den
            11
          </note>
          <note>
            mars. Detta är både snabbt nödvändigt och självklart välkommet.
          </note>
          <note>
            Min fråga blir då: Avser regeringen att väsentligt utöka det
            ekonomiska stödet och direkt rikta det till drabbade kvinnor och
            barn?
          </note>
          <note>
            I interpellationerna tar vi också upp frågan om de våldtagna
            kvinnorna från det f.d. Jugoslavien, vilka finns i Sverige och
            som behöver särskilt stöd. Vi frågar om regeringen har vidtagit
            åtgärder för att kvinnor från Bosnien-Hercegovina och Kroatien
            skall få kvinnliga tolkar, som ej är av serbisk börd, liksom att
            kvinnliga förhörsledare och kvinnliga offentliga biträden utses.
          </note>
          <note>
            Invandrarverket tar i möjligaste mån hänsyn till sådana önskemål
            och försöker om möjligt att använda kvinnliga utredare, svarar
            invandrarministern. Kvinnliga offentliga biträden har man ännu
            inte diskuterat.
          </note>
          <note>
            Min fråga blir då: Delar invandrarministern vår uppfattning att
            det är väsentligt att kvinnliga förhörsledare och kvinnliga offentliga
            biträden utses och att kvinnliga tolkar som ej är av serbisk börd
            utses för kvinnor från Bosnien-Hercegovina och Kroatien, och vice
            versa?
          </note>
          <note>
            Min sista fråga rör vilka extra insatser som regeringen är beredd
            att vidta för att våldtagna kvinnor skall få professionell behandling
            för att kunna leva vidare med sina upplevelser. Här åberopar invandrarministern
            att
          </note>
          <note>
            Psykiatriutredningen har ett förslag om ett särskilt institut
            för torterade och traumatiserade flyktingar.
          </note>
          <note>
            Det är ett alldeles utomordentligt arbete, som vi vet har gjorts
            t.ex. i Danmark på det här området.
          </note>
          <note>
            Är invandrarministern beredd att stödja utredningens förslag?
            I avvaktan på detta institut, är invandrarministern beredd att
            föreslå extra insatser för sådan professionell behandling?
          </note>
          <note>
            Nu är det inte bara här i riksdagen som kvinnorna samarbetar
            över alla gränser. I dagarna har ett projekt i solidaritet med
            kvinnor och barn i det f.d.
          </note>
          <note>
            Jugoslavien kallat ''Kvinna till kvinna'' startat. ''Vi hör er
            gråt, vi lyssnar på era ord och vi sträcker ut våra händer mot
            er'' säger man och uppmanar alla
          </note>
          <note>
            Sveriges kvinnor att ge ekonomiskt stöd för hjälp till självhjälp
            i form av samtalsgrupper för förståelse, gemenskap och hjälp till
            psykosocial rehabilitering. Om varje kvinna i Sverige skänker
            5
          </note>
          <note>
            kr skulle det bli 20 miljoner kronor. Rädda barnen tar emot pengar
            på sitt postgiro.
          </note>
          <note>
            Alla vägar måste prövas för att få ett slut på kriget och lidandet.
            Sverige har för närvarande ordförandeskapet i Europeiska säkerhetskonferensen.
            Varför inte omedelbart sammankalla ESK:s utrikesministrar till
            ett extra krismöte för att få till stånd ytterligare stödinsatser
            för det f.d. Jugoslaviens plågade folk?
          </note>
          <note type="speaker">
            Anf. 20 GULLAN LINDBLAD (m):
          </note>
          <note>
            Herr talman! Jag tackar också kulturministern för svaret, som
            är långt och utförligt.
          </note>
          <note>
            Inte minst antalet interpellationer vittnar om ett stort gemensamt
            intresse. Kvinnor över partigränserna har gått samman i ett systerskap,
            som vi tidigare har manifesterat på olika sätt, bl.a.
          </note>
          <note>
            genom en högtid i Storkyrkan den 23 februari och genom deltagande
            i hjälpinsatser.
          </note>
          <note>
            Vi gör det som en protest mot det lidande som kvinnor och barn
            från det forna Jugoslavien utsätts för genom ett grymt krig --
            ett utrotningskrig -- och systematiska våldtäkter. Vi kan inte
            nog uttrycka vår avsky för det som skett och sker. Vi kvinnor
            för en gemensam kamp för människors rätt att leva i fred och personlig
            integritet och deras rätt till hjälp och skydd från oss som har
            möjlighet och skyldighet att föra deras talan.
          </note>
          <note>
            Min interpellation handlar främst om hjälp till kvinnorna och
            barnen i det forna Jugoslavien och hjälp till dem som har sökt
            sig hit till Sverige för att få en fristad undan krigets fasor.
            Vi är många interpellanter, och alla frågor torde bli noggrant
            belysta, varför jag håller mig till ett par av dem.
          </note>
          <note>
            Jag delar helt kulturministerns åsikt att de största hjälpinsatserna
            behöver göras på plats eller i närområdet. Av de 3--3,5 miljoner
            flyktingarna i det forna Jugoslavien befinner sig de flesta i
            sina hemtrakter eller i närområdena.
          </note>
          <note>
            När socialförsäkringsutskottet behandlade betänkandet om flykting-
            och invandrarpolitiken,
          </note>
          <note>
            1992/93SfU7, hörde vi två läkare med stor kunskap på området,
            nämligen Christina Doctare, som arbetar i Kroatien på uppdrag
            av
          </note>
          <note>
            Världshälsoorganisationen, och Birgitta Wetterdal, som på Röda
            korsets uppdrag har besökt Kroatien för att göra en bedömning
            av hjälpbehoven. Båda var samstämmiga: det är främst på plats
            som hjälpen behövs, och vad som främst behövs är ekonomisk hjälp,
            dvs. pengar. Välutbildad personal finns redan. Det är mycket gott
            om utbildad vård- och socialpersonal som i dag går arbetslös som
            skulle kunna göra en insats.
          </note>
          <note>
            Den redovisning vi har fått av redan gjorda ekonomiska insatser
            från Sveriges sida, bl.a.
          </note>
          <note>
            genom FN och Röda korset, vittnar om att ganska stora hjälpinsatser
            har gjorts. Det framgår också av svaret att regeringen kommer
            att prioritera det program som har föreslagits i FN-appellen från
            den
          </note>
          <note>
            11 mars. Det känns bra.
          </note>
          <note>
            Kan kulturministern redan nu säga något om storleken på eller
            inriktningen av de planerade hjälpinsatserna? Låt mig gärna säga
            -- jag håller med Maj Britt Theorin på den punkten -- att vi varmt
            understöder varje form av ekonomiska insatser och att vi helt
            understöder de föreslagna sociala programmen till stöd för kvinnor
            och barn.
          </note>
          <note>
            ''Tiden läker inga sår'' står det på försättsbladet till
          </note>
          <note>
            Rädda barnens tidskrift Barnen och vi nr 3/93. Där berättar man
            om de hemska saker som händer och har hänt, men också om vad man
            verkligen kan göra. Man berättar om organisationens hembesök med
            stöd och utbildning av deltidsanställda lokala psykologer, lärare
            och socialarbetare för att kunna möta de stora psykosociala behov
            som finns bland flyktingbarn och deras mödrar i Zagrebområdet.
          </note>
          <note>
            Från alla håll betonas hur viktigt det är att personalen är väl
            förtrogen med flyktingarnas språk, traditioner och kultur. Detta
            betonades också av de båda läkarna vid vår utskottshearing.
          </note>
          <note>
            De berättade att det officiella muslimska samhället på allt sätt
            försöker stödja de kvinnor som har våldtagits i kriget. Varje
            fredag upprepas t.ex.
          </note>
          <note>
            budskapet att dessa kvinnor är hjältinnor i kriget och att deras
            barn är muslimska barn, som skall upptas i det muslimska samhället.
            Detta är naturligtvis oerhört viktigt som ett stöd för dessa kvinnor,
            i ett land där just våldtäkt är något fruktansvärt -- värre än
            döden, säger kvinnor.
          </note>
          <note>
            Därmed är jag inne på en av de andra frågorna, nämligen det oerhört
            känsliga för kvinnorna att tala om vad de har upplevt och behovet
            för de kvinnor som har kommit till Sverige att om möjligt få kvinnliga
            tolkar av icke-serbisk börd, kvinnliga förhörsledare och kvinnliga
            offentliga biträden.
          </note>
          <note>
            Det är bra att det redovisas att Invandrarverket är positivt
            och aktivt i dessa frågor, men det är naturligtvis viktigt att
            ytterligare ansträngningar görs.
          </note>
          <note>
            Hur mycket vi än kräver av våra myndigheter och hur mycket pengar
            vi än satsar, är det nödvändigt med ett personligt engagemang
            för inte minst flyktingkvinnorna och deras barn. Ett sådant engagemang
            finner vi inte minst i frivilligorganisationerna.
          </note>
          <note>
            Det är utmärkt att kulturministern nu tar ett initiativ i denna
            fråga för att om möjligt få ett ännu större engagemang från organisationernas
            sida.
          </note>
          <note>
            Över huvud taget tycker jag att interpellationssvaret ger en
            bild av strävanden att så långt det är möjligt hjälpa de kvinnor
            och barn som utsatts för krigets grymheter. Det är också en självklar
            uppgift för oss alla som får leva i fred och trygghet.
          </note>
          <note type="speaker">
            Anf. 21 EVA ZETTERBERG (v):
          </note>
          <note>
            Herr talman! Även jag vill tacka kulturministern för svaret på
            interpellationen.
          </note>
          <note>
            Jag vill gärna understryka att jag tycker att svaret är utförligt
            och bra, och tonen i det talar om den självklarheten att vi har
            ett gemensamt ansvar, att det inte är så att enskilda partier
            eller regeringen kan handskas med de här frågorna ensamma. Det
            krävs att vi från alla håll stöttar de kvinnor som har utsatts
            för våldtäkter och de barn som har utsatts för grymheter och att
            vi snarast bör se till att hitta på flera sätt att gemensamt stödja
            dem som har drabbats.
          </note>
          <note>
            Jag tycker alltså att svaret över lag är mycket positivt, men
            trots det kvarstår för min del några frågor, förutom dem som föregående
            talare har tagit upp.
          </note>
          <note>
            I svaret nämner kulturministern att Sverige under
          </note>
          <note>
            1992 har satsat 320 miljoner på hjälpinsatser, men jag undrar
            hur det kommer att bli i framtiden. Hur ser det ut för 1993, om
            behoven kvarstår?
          </note>
          <note>
            Jag vill också säga att jag tycker att det på några punkter är
            ett passivt svar. Regeringen hänvisar till olika insatser som
            skall göras och beslut som skall fattas, men jag undrar ändå varför
            man skall vänta.
          </note>
          <note>
            Varför väntar regeringen t.ex. med att svara på
          </note>
          <note>
            FN:s appell? Varför går det inte att direkt säga att
          </note>
          <note>
            Sverige självklart ställer upp?
          </note>
          <note>
            Det talas senare i svaret om att kvinnliga utredare ännu inte
            har diskuterats men att frågan kommer upp inom Invandrarverket.
            Kulturministern nämner Socialstyrelsens allmänna råd om gynekologiska
            undersökningar som man har tillgång till. Varför inte på de punkterna
            mer aktivt visa att det är nödvändigt att se till att kvinnor
            får kunskap om att de här möjligheterna finns?
          </note>
          <note>
            I slutet av svaret nämns att personer som har kännedom om att
            våldtäkter har begåtts skall erbjudas att lämna uppgifter. Jag
            undrar: Varför kan det inte mycket tydligare och klarare sägas
            att man skall ta vara på de här kunskaperna och se till att erfarenheterna
            verkligen kommer fram? Det nämns att regeringen har beslutat att
            polisen skall ta emot sådana här uppgifter, men hur kan man driva
            på det ytterligare?
          </note>
          <note>
            I kulturministerns svar talas det särskilt om en internationell
            rättegång: ''Det kan inte uteslutas att det blir fråga om en internationell
            rättegång -- -- --
          </note>
          <note>
            .'' I det betänkande från utrikesutskottet som lades fram i riksdagen
            den 25 mars finns ett protokoll från den hearing som hölls i november,
            och där talas det om Corellmissionen och att rättschefen Hans
          </note>
          <note>
            Corell har rapporterat att det inte bara är önskvärt utan också
            juridiskt fullt möjligt att inrätta en krigsförbrytardomstol.
          </note>
          <note>
            I betänkandet står det också att FN:s säkerhetsråd i februari
            tog upp detta till beslut och att det inom
          </note>
          <note>
            60 dagar skulle presenteras en rapport. Då är det litet märkligt
            och svagt att regeringen inte mer klart och tydligt redan nu aktivt
            driver frågan om en rättegång för personer som misstänks för krigsförbrytelser.
            Jag har ändå uppfattat att detta är något som ligger i regeringens
            intresse.
          </note>
          <note>
            Herr talman! I svaret nämner kulturministern också att man i
            Psykiatriutredningen föreslår att det skall inrättas ett särskilt
            institut med rehabiliteringsprogram för torterade och traumatiserade
            flyktingar. Det är mycket positivt att det här förslaget kommer
            i
          </note>
          <note>
            Psykiatriutredningen. Jag vill faktiskt nämna att
          </note>
          <note>
            Psykiatriutredningen fick det här ytterligare utredningsuppdraget
            utifrån ett motionsförslag från Vänsterpartiet. Jag vill instämma
            i Maj Britt
          </note>
          <note>
            Theorins fråga: Hur ser kulturministern på det här?
          </note>
          <note>
            Kommer kulturministern att aktivt försöka se till att det här
            förslaget genomförs?
          </note>
          <note>
            Herr talman! Jag vill också med kulturministern ta upp de asylsökande
            i Sverige. Som andra talare har varit inne på måste behovet av
            kvinnliga förhörsledare tydligare understrykas. Jag undrar också
            hur kulturministern ser på det faktum att kvinnor från det aktuella
            området, som har utsatts för våldtäkt, har fått avslag av Invandrarverket.
          </note>
          <note>
            Känner kulturministern till att så har skett? Hur ser i så fall
            kulturministern på det?
          </note>
          <note>
            Herr talman! Till slut vill jag ställa en fråga om de frivilligorganisationer
            som har ett utmärkt stöd av politiska partier. Kds har exempelvis
            tagit ett mycket bra initiativ till fredagsträffarna på
          </note>
          <note>
            Norrmalms torg, där alla partier har ställt upp.
          </note>
          <note>
            Socialdemokraterna har nyligen gått ut i appeller till medlemmarna,
            och mitt eget parti -- och flera andra -- har på olika sätt tagit
            initiativ. Det är bra, men jag tror inte att det räcker. Maj Britt
            Theorin nämnde exemplet med aktionen Kvinna till kvinna:
          </note>
          <note>
            om varje kvinna satsar 5 kronor blir det faktiskt totalt en viss
            summa. Jag undrar vilket stöd regeringen kan ge åt organisationer
            som på detta aktiva sätt tar upp de här frågorna.
          </note>
          <note type="speaker">
            Anf. 22 MARGARETA VIKLUND (kds):
          </note>
          <note>
            Herr talman! Först vill jag tacka invandrarministern för svaret
            på de likalydande interpellationerna.
          </note>
          <note>
            Den 23 mars i år svarade invandrarministern på en fråga från
            mig med liknande innehåll och innebörd som de interpellationer
            som vi i dag får svar på. Vid en viss jämförelse mellan utformning
            och innehåll i det svar som invandrarministern då gav på frågan
            och det som hon nu ger på interpellationerna finner man att det
            finns vissa likheter men också en del olikheter. Det som framför
            allt gladde mig i svaret i mars och som gläder mig i dagens svar
            är den ödmjukhet och respekt som jag tycker mig förstå att invandrarministern
            har inför den svåra situationen i det forna Jugoslavien. Det är
            en ödmjukhet och en respekt som jag tror att vi alla har. Jag
            tänker speciellt på situationen i Bosnien-
          </note>
          <note>
            Hercegovina.
          </note>
          <note>
            Kriget i Jugoslavien får aldrig uppfattas som en olycklig och
            isolerad företeelse i Europas sydöstra hörn. De obeskrivliga grymheterna
            måste upphöra, helst i dag, allra helst just nu. Men minst lika
            viktigt är att man får ordning på den instabilitet som situationen
            i det forna Jugoslavien orsakar hela den internationella säkerheten.
          </note>
          <note>
            Situationen i Bosnien-Hercegovina är katastrofal.
          </note>
          <note>
            Tusentals flyktingar lever under ytterst primitiva sanitära förhållanden.
            Människor svälter och fryser, en del till döds. De dödas, våldtas
            och stympas. Intensiva åtgärder krävs för dessa människor i Bosnien.
            Vi försöker också att hjälpa dem på olika sätt, och det är bra.
            Det är också bra att FN:s säkerhetsråd har beslutat att tillsätta
            en internationell tribunal, så att de människor som ligger bakom
            de illdåd som sker i Ex-Jugoslavien kan ställas inför rätta och
            ställas till svars för sina handlingar. I de domstolarna anser
            jag att det också måste ges utrymme för representanter för alla
            de kvinnor och barn som har utsatts för systematiska våldtäkter,
            så att de kan framföra sin sak och sin rätt att behandlas enligt
            mänskliga rättigheter.
          </note>
          <note>
            Tänker invandrarministern medverka till att det blir så?
          </note>
          <note>
            I dag finns det i vårt land många från Bosnien-
          </note>
          <note>
            Hercegovina och från andra länder i forna
          </note>
          <note>
            Jugoslavien. Många av dem har varit med om dessa ohyggliga upplevelser
            som jag nyss har talat om. Vi vet inte hur många kvinnor och barn
            det finns i vårt land som har blivit utsatta för de här systematiska
            våldtäkterna. För många kvinnor är det också av olika skäl tabubelagt
            att berätta om att de har varit med om våldtäkter, men det finns
            kunskap om att den som har blivit utsatt för sådana här våldshandlingar,
            våldtäkter och andra krigshandlingar, blir förstörda både fysiskt
            och psykiskt för resten av livet.
          </note>
          <note>
            Jag har besökt en del flyktingslussar i Sverige. Det är inte
            några uppmuntrande besök precis. Där har jag mött många människor
            från det forna
          </note>
          <note>
            Jugoslavien. Jag har också genom fredagsmötena kl. 12 på Norrmalms
            torg -- som kds kvinnoförbund initierade -- mött många från framför
            allt Bosnien-
          </note>
          <note>
            Hercegovina. Dessa möten började vi med redan den 18 december
            förra året, i första hand som en protest och en opinion mot de
            systematiska våldtäkterna i det forna Jugoslavien. Vid mina besök
            i flyktingslussarna har jag framför allt velat möta kvinnorna
            och barnen från Bosnien. Jag har också fått göra det. De har ställt
            mig många frågor om den behandling eller brist på behandling som
            de upplever att Sverige bistår dem med. Många av dem känner sig
            rent av illa behandlade.
          </note>
          <note>
            Vid en flyktingsluss -- jag vill inte säga vilken --
          </note>
          <note>
            fanns det en fungerande dusch för ca 150 personer.
          </note>
          <note>
            Jag såg den. Familjemedlemmarna som så väl behöver varandra hade
            man skiljt åt, så att männen bodde för sig och kvinnorna och barnen
            för sig.
          </note>
          <note>
            Barn var man tydligen till man var ca 15 år.
          </note>
          <note>
            Pojkarna fick t.o.m. i den åldern bo ihop med kvinnorna och samsas
            om den enda duschen. Vad tänker invandrarministern göra för att
            förbättra förhållandena, den inre miljön, vid flyktingslussarna?
          </note>
          <note>
            Jag blev mer eller mindre chockad över den situation som jag
            fick uppleva. Jag har inte nämnt --
          </note>
          <note>
            och vill inte -- alla detaljer. Inför dessa flyktingar skäms
            jag faktiskt över att vara svensk riksdagsledamot och indirekt
            värd för det mottagande, omhändertagande, som vi har givit dem
            när de har kommit till vårt land. Jag förstår att det jag har
            beskrivit inte gäller alla slussar, men för mig räcker det att
            det finns en sluss -- jag vet att det finns flera -- som ser ut
            som den jag bl.a. besökte.
          </note>
          <note>
            Visserligen skall inte flyktingarna stanna vid en sluss så länge
            -- max tre månader. Men bland de kvinnor jag mötte hade flera
            varit där mer än fem sex månader. De såg ingen ljusning på sin
            tillvaro.
          </note>
          <note>
            En del trodde t.o.m. att de gjort eller sagt något fel eller
            olämpligt, eftersom de får stanna så länge på slussen.
          </note>
          <note>
            På förläggningen bodde det 20-22 personer i varje rum, unga och
            gamla, friska och sjuka. De hade ingen möjlighet till avskildhet
            och lugn. Vad kan invandrarministern göra för att förkorta tiden
            vid slussen? Den tiden är ju för många en lång pina.
          </note>
          <note>
            Vad tänker invandrarministern göra för att om möjligt åtminstone
            något förgylla den tiden? Jag vet att problemen är stora, att
            resurserna är begränsade och att vi av olika skäl måste ta hand
            om så många flyktingar som möjligt. Men vi måste också hjälpa
            dessa flyktingar att bearbeta sina upplevelser, ge dem möjlighet
            att ta till vara sina egna resurser och ge dem tillbaka tron på
            människan som individ och på människans egen förmåga att kunna
            ta tag i sina problem och kanske göra något positivt av dem.
          </note>
          <note type="speaker">
            Anf. 23 MARGITTA EDGREN (fp):
          </note>
          <note>
            Herr talman! Tack kulturministern för svaret som jag, tillsammans
            med flera andra talare, tycker andas en respekt för och insikt
            i problemens svårighetsgrad. Det andas också respekt för att det
            inte finns några enkla lösningar.
          </note>
          <note>
            Det är ju inget nytt fenomen att våldtäkter används som en del
            i krigsföring. Denna gång handlar det om forna Jugoslavien. Det
            förfärliga hände ju även judarna i Tyskland. Då var det många
            som sade att man inte visste vad som pågick. Det kan vi ju inte
            skylla på denna gång. Vi vet att muslimer systematiskt dödas och
            drivs ut ur Bosnien och att man systematiskt våldtar kvinnor i
            speciella läger och skolor. Vi vet att man bryter ner människornas
            självkänsla och människovärde och att det är ett av målen i detta
            krig.
          </note>
          <note>
            Jag uppskattar mycket den insikt som Birgit
          </note>
          <note>
            Friggebos svar visade på, att insatser i närområdet måste genomföras
            och måste ökas samt att Sveriges insatser där skall systematiseras
            ytterligare.
          </note>
          <note>
            Jag skulle vilja ställa några frågor om vad vi gör här i Sverige
            när dessa kvinnor efter många strapatser kanske har lyckats ta
            sig hit. De möts då av samma handfallenhet som svenska kvinnor
            som har våldtagits möts av. Det finns ingen beredskap för att
            detta fasansfulla kan ha hänt dem. I den mottagningsapparat som
            vi har byggt upp finns det ingen insikt i eller kunskap om hur
            man närmar sig dessa problem och tolkar signaler. Därav följer
            att kvinnorna, så fort de kommer till Sverige, också känner att
            de blir negligerade och inte accepterade.
          </note>
          <note>
            Det gemensamma för kvinnor i en sådan här situation -- oavsett
            om de är svenska eller bosniska -- är att att de själva skäms.
            Den skamkänslan måste den som tar emot dessa kvinnor ha förståelse
            för, och denna måste också veta hur man bygger upp självkänslan
            hos kvinnan så att hon vågar berätta trots skamkänslan.
          </note>
          <note>
            Min fråga till Birgit Friggebo gäller utbildningen av personalen
            i Sverige. I svaret sade Birgit Friggebo att man har arrangerat
            utbildningskonferens för personal vid slussar, förläggningar,
            vårdcentraler och den kommunala flyktingmottagningen om hur människor
            påverkas av krig, tortyr och andra grymheter. Jag skulle vilja
            att man i en sådan utbildning fokuserade hur kvinnor som har varit
            utsatta för våldtäkter som ett medel i krigföringen upplever det
            och hur de måste tas emot och behandlas. Kan Birgit Friggebo svara
            på om den aspekten finns med i utbildningen?
          </note>
          <note>
            Min andra fråga har säkert varit uppe tidigare. Hur inverkar
            det på bedömningen av en kvinnas asylskäl, om hon har blivit våldtagen
            som en krigshandling? Hur inverkar detta på bedömningen av kvinnans
            möjlighet att få asyl? Jag menar att våldtäkt måste erkännas som
            en form av tortyr, och därmed skall kvinnan ges rätt till asyl.
          </note>
          <note type="speaker">
            Anf. 24 MARIANNE ANDERSSON (c):
          </note>
          <note>
            Herr talman! Först vill jag också tacka invandrarministern för
            det utförliga svaret. Vi känner alla sorg, vrede och vanmakt inför
            det som pågår i det forna Jugoslavien. Vi känner sorg och vrede
            inför den vanmakt som det internationella samfundet visar inför
            det som sker i det forna
          </note>
          <note>
            Jugoslavien. Allra mest känner vi sorg, vrede och vanmakt inför
            de oerhörda övergrepp och det systematiska våld som kvinnor och
            barn utsätts för.
          </note>
          <note>
            Det räcker dock inte bara med att känna sorg och vrede. Vi har
            en skyldighet att göra vad vi kan för att stoppa våldet och för
            att lindra verkningarna.
          </note>
          <note>
            Egentligen är det förvånansvärt hur litet uppmärksamhet och hur
            litet engagemang våldet mot kvinnor och barn trots allt har väckt.
          </note>
          <note>
            Förra veckan var det 50 år sedan stormningen av gettot i Warszawa.
            När omfattningen av övergreppen mot judarna under andra värlskriget
            blev klarlagt, var det samfällda omdömet att detta aldrig får
            ske igen. I dag pågår etnisk resning i det forna Jugoslavien,
            och omvärlden tittar på. Nu kan vi inte skylla på att vi ingenting
            vet. Det här sker i
          </note>
          <note>
            Europa i dag. Länderna i Europa har naturligtvis ett särskilt
            ansvar, och vi i Sverige har också ett stort ansvar. Vi måste
            försöka ta ansvar gemensamt.
          </note>
          <note>
            Jag vill göra en del kommentarer till svaren på våra frågor och
            ställa några följdfrågor. När det gäller insatserna inne i det
            forna Jugoslavien har statsrådet redogjort för vad Sverige har
            gjort hittills och vad som troligen skall komma att ske. Jag hoppas
            och förutsätter att stödet utökas. Det vore bra om vi kunde få
            ett besked om detta.
          </note>
          <note>
            I det sammanhanget vill jag också fråga vilka kontakter Sverige
            har tagit med andra europeiska institutioner som inte är nämnda
            i svaret, såsom
          </note>
          <note>
            Europarådet och EG, för att få en mer samlad aktion just när
            det gäller hjälp och stöd till kvinnor och barn som har utsatts
            för sexuella övergrepp.
          </note>
          <note>
            När det gäller de kvinnor som kommer hit till
          </note>
          <note>
            Sverige har jag viss förståelse för svårigheterna att göra systematiska
            undersökningar om vilka kvinnor som har utsatts för sexuellt våld.
            Alla tortyroffer har svårt att tala om sina upplevelser. När det
            gäller kvinnor som har utsatts för sexuellt våld är denna svårighet
            ännu större. Människor med erfarenheter kan ganska snart få klart
            för sig att sådana övergrepp har skett. Det ställer alltså mycket
            stora och grannlaga krav på de människor som har kontakt med kvinnor
            som kommer från t.ex.
          </note>
          <note>
            Bosnien-Hercegovina. Den utbildning som invandrarministern beskrev
            i svaret är således oerhört viktig. Jag hoppas också att även
            människor som redan tidigare har erfarenheter och kunskaper på
            det här området, t.ex. läkare och annan sjukvårdspersonal, används
            direkt för att ta hand om dessa flyktingar.
          </note>
          <note>
            Det är av största vikt att dessa kvinnor får kvinnliga tolkar
            och kvinnliga offentliga biträden. Jag anser att invandrarministern
            bör ge Invandrarverket tydliga signaler om detta.
          </note>
          <note>
            Just i dag kommer 400 flyktingar från Bosnien-
          </note>
          <note>
            Hercegovina till flyktingförläggningen i min hemkommun i Vårgårda.
            Det är män, kvinnor och barn. Vilka krigsupplevelser de har vet
            jag inte.
          </note>
          <note>
            Men själv tänker jag göra vad jag kan tillsammans med frivilligorganisationerna
            för att stödja och hjälpa dem. Jag är helt övertygad om att den
            sociala kontakten som svenskar personligen kan ge är oerhört viktig.
            Det är bra att invandrarministern nu tänker skriva till frivilligorganisationerna.
            Jag hoppas att det sker snabbt, eftersom det är svårt med dessa
            kontakter.
          </note>
          <note>
            Jag förstod inte riktigt statsrådets svar när det gäller det
            arbete som utförs vid Flyktingmedicinskt
          </note>
          <note>
            Centrum i Linköping för att kartlägga antalet sexuellt torterade
            kvinnor och barn från det forna
          </note>
          <note>
            Jugoslavien för att därigenom kunna lägga upp behandlingsprogram.
            Vi vet ju att det finns kvinnor som har utsatts för sådant våld.
            Utifrån det borde man kunna utforma behandlingen. Antalet kvinnor
            behöver egentligen bara påverka omfattningen av en sådan behandling.
            Det är angeläget att insatserna sker snabbt för att inte konsekvenserna
            för dessa kvinnor skall förvärras ytterligare. Avser invandrarministern
            att skynda på ett sådant behandlingsprogram?
          </note>
          <note>
            Jag har ytterligare en fråga att ställa till invandrarministern.
            Det är för övrigt samma fråga som Margitta Edgren ställde. Hur
            kommer behandlingen av asylärendena att påverkas när det gäller
            dessa kvinnor? Som jag ser det måste deras upplevelser utgöra
            ett särskilt skäl för asyl av humanitära skäl, när man gör den
            samlade bedömningen av asylärendet.
          </note>
          <note>
            Jag håller med Eva Zetterberg om att svaret är något defensivt
            beträffande vittnesmålen om sexuella övergrepp. Invandrarministern
            säger att dessa vittnesmål kan komma att överlämnas till FN
          </note>
          <note>
            eller annat internationellt organ. Det bör väl vara en målsättning
            och en stark avsikt att överlämna dessa vittnesmål för att krigsförbrytarna
            skall kunna ställas till svars.
          </note>
          <note>
            Anf. 25 ANNIKA ÅHNBERG (-):
          </note>
          <note>
            Fru talman! Också jag vill tacka för svaret på våra gemensamma
            interpellationer.
          </note>
          <note>
            ''Vad våldet må skapa är vanskligt och kort, och dör som en stormvind
            i öknen bort'' skaldade Tegnér i den ofta citerade dikten Det
            eviga. Tyvärr hade han helt fel. Det våldet skapar lever länge
            kvar i människors kroppar och i deras själar.
          </note>
          <note>
            Det vi i dag ser hända i Jugoslavien är en verklighet som är
            långt värre än vad vi för en kort tid sedan bara kunde betrakta
            som en ondskefull och fruktansvärd mardröm. Vi som lever i omvärlden
            har naturligtvis ett enormt ansvar för att göra vad vi kan för
            att stoppa det fruktansvärda som händer men också för att göra
            vad vi kan för att hjälp de människor som blir offren i dessa
            fruktansvärda processer.
          </note>
          <note>
            Jag delar också uppfattningen att det viktigaste är det som kan
            göras i närområdet. Kulturministern sade i svaret att regeringen
            inom några veckor kommer att fatta beslut med anledning av FN:s
            appell från den 11 mars. Jag vet naturligvis att politisk handläggning
            av sådana ärenden alltid tar tid. Men ändå vill jag gärna understryka
            den fråga som tidigare har ställts: När kommer detta besked?
          </note>
          <note>
            Vad är det fråga om för storlek på insatserna?
          </note>
          <note>
            Appellen kom före mitten på mars, och vi är nu redan i slutet
            av april, så därför känns ''inom några veckor'' som en lång tid.
          </note>
          <note>
            Jag delar också kulturministerns uppfattning om att lyhördheten
            är viktig. De handläggare som dessa kvinnor möter måste vara lyhörda,
            de måste kunna lyssna sig till vad kvinnorna har att säga.
          </note>
          <note>
            Jag blir därför litet förvånad över att det i svaret sägs att
            Invandrarverkets bedömning är att personalens lyhördhet kommer
            att göra det möjligt att ge kvinnor som drabbats av dessa systematiska
            våldtäkter hjälp genom de befintliga systemen, t.ex. förläggningssjukvården.
            Delar kulturministern verkligen den uppfattningen? Själv har jag
            väldigt svårt att föreställa mig att det räcker att lyssna på
            kvinnorna och sedan länka in dem i en vård som inte alls är avsedd
            för att möta den här typen av fruktansvärda erfarenheter och att
            hjälpa till att läka de själsliga sår som har uppstått.
          </note>
          <note>
            Jag tror för min del att det behövs helt speciella system för
            att möta kvinnor med sådana här behov, och jag är litet bekymrad
            över att kulturministern enligt svaret tycks tro att detta är
            något som vi kan länka in i den vanliga sjukvården. Det handlar
            om fruktansvärt ovanliga upplevelser, och jag tror att man också
            måste hitta nya metoder att möta dem.
          </note>
          <note>
            Jag vill ta upp en liten delaspekt som inte har berörts så mycket
            i de tidigare inläggen från interpellanterna, nämligen frivilligorganisationerna.
            Jag delar uppfattningen att deras insatser är oerhört värdefulla,
            och jag tycker att det är bra att kulturministern avser att fråga
            dem om de kan öka sina insatser. Men det vore också bra om kulturministern
            kunde fråga dem om de behöver någon typ av ekonomiskt stöd från
            regeringen, om regeringen kan ställa upp med det, och om de möter
            hinder i sin verksamhet, om det finns något som kunde förändras
            i de attityder de möter, t.ex. bland personalen på olika förläggningar,
            och om man i så fall kunde hjälpa till att undanröja de hindren.
            Jag tror att de insatser som frivilligorganisationerna kan göra
            är oerhört viktiga.
          </note>
          <note>
            Kulturministern skriver i svaret: Det kan inte uteslutas att
            man internationellt kommer att ordna rättegångar för att döma
            dem som har gjort sig skyldiga till de här fruktansvärda brotten.
            Den passiva formulering som används -- ''det kan inte uteslutas''
            -- förvånar mig. Jag tycker att Sverige borde inta en mer aktiv,
            pådrivande roll i det sammanhanget. Jag tror att en sådan typ
            av rättegång eller tribunal skulle kunna förberedas genom att
            vi här samlar upp det vi kan bidra med, den kunskap som finns
            här om vad som har hänt i det forna Jugoslavien. Det kunde ske
            genom att vi i Sverige ordnade någon typ av konferens för att
            samla upp de kunskaper som finns här, så att detta sedan kan föras
            vidare på ett systematiskt sätt i internationella sammanhang.
          </note>
          <note>
            Anf. 26 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag vill först be om ursäkt för det långa svar jag
            lämnade inledningsvis, men det hör till ovanligheterna att åtta
            kvinnor faktiskt ställer den här typen av interpellation.
          </note>
          <note>
            Jag börjar ändå nu bli alltmer optimistisk om engagemanget i
            Sverige för den här frågan. Det har varit väldigt tyst under väldigt
            lång tid, och det har på många håll sagts att det har varit svårt
            att få till stånd ett engagemang -- det gäller inte minst frivilligorganisationernas
            olika insamlingsverksamheter. Jag tycker nog ändå att vi under
            de senaste veckorna, då vi har sett fasansfulla bilder från det
            forna Jugoslavien i TV, har kunnat märka ett något större engagemang.
            Människor har frågat: Vad kan vi hjälpa till med? Vad kan vi göra?
          </note>
          <note>
            Det var därför alldeles utmärkt att Annika
          </note>
          <note>
            Åhnberg här frågade hur vi skall kunna stimulera frivilligorganisationerna.
            Jag är beredd att uppmärksamma dem på att de naturligtvis har
            möjligheter att t.ex. besöka asylsökande på våra förläggningar.
            Det sker redan, men engagemanget från oss svenskar kan bli ännu
            större. Det är en självklarhet att man på olika sätt skall stödja
            frivilligorganisationerna, inte minst deras insamlingsverksamhet.
          </note>
          <note>
            Maj Britt Theorin frågade om insatser direkt riktade till kvinnor
            och barn. Röda korsets sociala program där nere kom ju till stånd
            tack vare
          </note>
          <note>
            Sveriges stöd, och det är också direkt riktat till kvinnorna
            och barnen, liksom även Caritas program. Dessutom finns ett annat
            svenskt projekt som drivs via Rädda barnen men som dock inte stöds
            av staten utan fungerar genom insamlade medel.
          </note>
          <note>
            Det behövs alltså mer stöd. Riksdagen fattade för inte så länge
            sedan beslut om att ställa ytterligare
          </note>
          <note>
            150 miljoner kronor till förfogande. Inom regeringen kommer vi
            att behandla FN-appellen inom en snar framtid. Vi är från regeringen
            beredda att skynda på SIDA:s handläggning av dessa ärenden, vilken
            lämnar ett underlag för de bidrag som vi ger.
          </note>
          <note>
            Vi har tidigare gett ett massivt stöd till UNHCR, och det kommer
            vi att fortsätta med. Som jag påpekade i mitt svar finns det dessutom,
            inom ramen för den nya appellen, program som riktas direkt till
            kvinnorna. Vi kommer att lägga särskild vikt vid de programmen.
          </note>
          <note>
            Det frågades också om jag delar uppfattningen att det är väsentligt
            att kvinnor kan vara tolkar och ombud. Ja, jag delar den uppfattningen.
          </note>
          <note>
            Invandrarverket har redan åstadkommit en del, och man är beredd
            att också ta upp frågan om ombud. Vi skall inte bortse från att
            man på
          </note>
          <note>
            Invandrarverket, som formellt har att hantera många av de här
            frågorna, har tagit många egna initiativ och ligger väl framme.
          </note>
          <note>
            Det har också ställts frågor beträffande FN-
          </note>
          <note>
            appellen och varför vi väntar. Besked har redan givits UNHCR
            om att vi kommer att fortsätta att ge stöd till UNHCR. Vi har
            från svensk sida varit mycket pådrivande. I maj förra året var
            fru Ogata här och var förtvivlad över att hon inte fick några
            pengar alls. Bl.a. det var bakgrunden till att vi tog initiativ
            till den stora Genèvekonferensen, och därigenom fick den appell
            som då var ute full täckning. Efter det har det inte varit några
            bekymmer. Nu har man gått ut med en ny appell, som avser perioden
            april--december.
          </note>
          <note>
            Några av interpellanterna har sagt att mitt svar var passivt
            i fråga om en krigsförbrytardomstol och möjligheten att lämna
            uppgifter om krigsförbrytelser. Det är möjligt att formuleringen
            i svaret kan uppfattas som passiv, men ingen kan vara omedveten
            om det arbete som Sverige i det här sammanhanget har lagt ner,
            bl.a. via
          </note>
          <note>
            Corellkommissionen, som ju har tagit fram ett system för detta.
            Regeringen har aktivt gått ut till exempelvis flyktingförläggningar
            och invandrarbyråer och uppmanat dem att se till att den som eventuellt
            vill lämna upplysningar om någon krigsförbrytelse går till polisen.
            Vi har aktivt animerat människor att gå till polisen. Hittills
            har det också kommit in ett femtiotal sådana anmälningar till
            UD.
          </note>
          <note>
            I svaret sägs att det ''sannolikt'' blir en krigsförbrytarrättegång.
            I den formuleringen ligger en förhoppning om att en sådan skall
            komma till stånd. Vår bedömning är dessutom att det förmodligen
            kommer att ske. Svaret från regeringen är alltså mycket aktivt
            vad avser den frågan.
          </note>
          <note>
            Jag blev litet förvånad över uppgiften att några av de våldtagna
            bosniska kvinnorna skulle ha fått avslag på sin ansökan om att
            få stanna i Sverige.
          </note>
          <note>
            Det fattas över huvud taget inga beslut beträffande bosniska
            kvinnor, så det kan inte ha förekommit.
          </note>
          <note>
            Ingen har fått avslag, men ingen har hittills heller fått bifall.
            Som jag har sagt några gånger har
          </note>
          <note>
            Invandrarverket nu skickat ett antal ärenden till regeringen
            för att få vägledning om hur man skall göra med personer som kommer
            från Bosnien.
          </note>
          <note type="speaker">
            Anf. 27 MAJ BRITT THEORIN (s):
          </note>
          <note>
            Herr talman! Jag vill först slå fast det jag tycker är det viktigaste
            av allt, nämligen att vi tydligen allihop är helt överens om att
            det krävs massiva insatser och att vi alla vill ställa upp på
            det. Det tror jag är mycket viktigt.
          </note>
          <note>
            Jag fick inte riktigt något svar på min fråga om hur pass mycket
            regeringen är beredd att utöka det ekonomiska stödet. Det är nog
            många som undrar, men vi kanske får svar i Birgit Friggebos nästa
            inlägg. Vi har emellertid fått besked om att det behövs ett utökat
            stöd, att regeringen vill skynda på och att man vill ge fortsatt
            stöd till UNHCR.
          </note>
          <note>
            Jag noterar också det positiva i att invandrarministern ändå
            säger att hon delar vår uppfattning att det är viktigt att det
            finns kvinnliga förhörsledare, kvinnliga offentliga försvarare
            och kvinnliga tolkar. Invandrarverket får väl lyssna ordentligt
            med båda öronen och förstå att det är en signal från både regering
            och riksdag. Vi vill gärna se till att man på Invandrarverket
            inte bara gör vad man kan, utan gör något mer än vad man kan.
            De skall lägga ned en stor ambition i det arbetet.
          </note>
          <note>
            Det finns många skäl till att det är nödvändigt att i just sådana
            här fall ha kvinnliga tolkar, som inte kommer från den andra sidan
            i konflikten, eller att ha kvinnliga förhörsledare och kvinnliga
            offentliga biträden. Vi vet det från våldtäktsfall i Sverige,
            och vi vet det också från de internationella förhandlingarna.
          </note>
          <note>
            Jag fick däremot inte besked om invandrarministerns uppfattning
            om det förslag som Psykiatriutredningen behandlar om ett särskilt
            institut liknande det som finns i Danmark för torterade och traumatiserade
            flyktingar. Ett sådant skulle uppenbart fylla en mycket stor funktion
            i
          </note>
          <note>
            Sverige. Också på den punkten vore det bra med ett positivt svar
            från regeringen. Är invandrarministern beredd att föreslå extra
            insatser?
          </note>
          <note>
            Det tar sin tid, som alla vet, att först få ett utredningsförslag,
            och sedan remissbehandla det och så få det till ett regeringsförslag.
            I avvaktan på att ett sådant institut kommer till stånd, som jag
            hoppas att det verkligen gör, vore det bra att få ett uttalande
            om att man är beredd att satsa extra för den här professionella
            behandlingen. Till syvende och sist står och faller allting med
            detta. För att över huvud taget ha en möjlighet att hjälpa dessa
            kvinnor -- och barnen som det också är fråga om --
          </note>
          <note>
            ur sin traumatiska upplevelse måste det till massiv professionell
            kunskap. Det finns, som jag tror flera av oss har sagt här tidigare,
            en benägenhet att inte vilja tala, att skämmas, att gömma undan.
            Det är så oerhört viktigt att de professionella människor som
            arbetar med detta lär sig och vet hur det går till att få fram
            uppgifterna för att därmed också kunna hjälpa de människor som
            är i nöd.
          </note>
          <note>
            Låt mig till slut bara säga att det behövs mycket mera av kvinnliga
            initiativ. Det fordras förhandlingar, försoning, FN-insatser på
            den positiva sidan -- det fordras väldigt mycket mer av det tänkande
            som kvinnor representerar, flyktinghjälp och annat. Jag är glad
            för att det här första steget har tagits i riksdagen.
          </note>
          <note type="speaker">
            Anf. 28 GULLAN LINDBLAD (m):
          </note>
          <note>
            Herr talman! Jag sade från början att jag tyckte det var ett
            positivt svar. Jag tycker att de ytterligare frågor som har belysts
            har gjort att vi fått bra svar på våra frågor. En sak kan väl
            kulturministern vara nöjd med: att kunna gå tillbaka till den
            samlade regeringen och säga att kvinnorna i riksdagen är så påstridiga,
            att nu måste det här anslaget vara mycket stort, för detta är
            viktigt.
          </note>
          <note>
            Så tycker jag att jag kan tolka allas vår uppfattning om detta.
          </note>
          <note>
            I Dagens Nyheter den 8 mars läste jag en skakande berättelse
            av journalisten och författaren Slavenka
          </note>
          <note>
            Drakulic, som berättade om sitt personliga möte med en kvinna
            som blivit utsatt för en gruppvåldtäkt. Kvinnan säger så här:
            ''Din egen kropp blir en fiende. Man hatar sig själv. Till slut
            drömmer du om att dö.''
          </note>
          <note>
            Vi kan knappast föreställa oss hur det känns för dessa kvinnor.
            Ändå tror jag att vi kvinnor kanske bättre än männen verkligen
            kan försöka leva oss in i hur det känns att bli så förnedrad.
          </note>
          <note>
            Man måste veta för att kunna hjälpa på bästa sätt --
          </note>
          <note>
            och inte i sämsta fall trampa in i människors liv, visserligen
            med god vilja, men ändå försvåra den läkningsprocess som det här
            är fråga om.
          </note>
          <note>
            Jag noterar med stor tillfredsställelse att
          </note>
          <note>
            Flyktingmedicinskt centrum i Linköping nu arbetar fram rekommendationer
            för hur de asylsökande kvinnorna och deras barn skall behandlas.
          </note>
          <note>
            Margareta Viklund tog upp en fråga som ofta debatteras i pressen,
            nämligen förläggningsverksamheten och de sanitära förhållandena.
            Ingen vet bättre än jag vilka svårigheter det är när det kommer
            tusen flyktingar från f.d. Jugoslavien hit varje vecka. Vi måste
            alltså förstå svårigheterna, men samtidigt måste vi göra allt
            vi kan för att förbättra förhållandena. Jag har själv varit på
            ort och ställe på flera förläggningar och sett att det finns många
            brister. Det vore dock bra om kulturministern kunde säga någonting
            om dessa strävanden.
          </note>
          <note>
            En sak till är viktig. De flesta vill verkligen återvända hem,
            det säger nästan alla samfällt. Även om det är till ett hem som
            är bombat så vill de till hemorten.
          </note>
          <note>
            Jag ser också som en oerhört viktig gemensam uppgift för oss
            att finna former för dessa kvinnor att kunna repatrieras så småningom.
            Det är en uppgift som vi alla kan verka för.
          </note>
          <note type="speaker">
            Anf. 29 MARGARETA VIKLUND (kds):
          </note>
          <note>
            Herr talman! Invandrarministern påpekar i sitt svar på interpellationerna
            att SIDA har givit medel till bl.a. Caritas i Sverige för en verksamhet
            riktad till de utsatta kvinnorna i förläggningar i Kroatien.
          </note>
          <note>
            Det är bra. Det är också bra att Sverige stöder FN:s appell från
            den 11 mars för f.d. Jugoslavien. I den ingår insatser för flyktingkvinnor.
            Det behöver dock uppmärksammas att sådana insatser behövs också
            för flyktingkvinnorna här i Sverige. Jag anser således att det
            nu är dags att också titta litet närmare på de kvinnor från f.d.
            Jugoslavien som finns i vårt land i slussar och förläggningar.
            I den gruppen finns många med djup ångest och obearbetade problem.
            Man berättar inte i första taget att man utsatts för våldtäkt,
            speciellt inte om man kommer från Bosnien-Hercegovina.
          </note>
          <note>
            Herr talman! Jag har inte av invandrarministerns svar kunnat
            utläsa att det finns någon strukturerad plan över hur man kan
            hjälpa kvinnor från f.d.
          </note>
          <note>
            Jugoslavien på ett professionellt och människovärdigt sätt. Det
            talas om psykiatriutredning och Flyktingmedicinskt centrum i Linköping,
            och det är ju bra. Men jag saknar en struktur, en plan för hur
            man tänker gå till väga.
          </note>
          <note>
            Tänker invandrarministern utarbeta en sådan plan?
          </note>
          <note>
            Jag tycker att det är litet besynnerligt att med citat från socialförsäkringsutskottets
            betänkande tala om att man måste ta de våldtagna kvinnornas svårigheter
            att berätta om sina svåra upplevelser som ett skäl till att inte
            försöka få tag i dessa kvinnor som gått igenom hemska upplevelser.
          </note>
          <note>
            Vad det hela handlar om är dessa kvinnors stora behov av att
            bearbeta problemen och få komma till medicinsk och gynekologisk
            undersökning.
          </note>
          <note>
            Det måste finnas en väg att nå dessa kvinnor. Är invandrarministern
            beredd att försöka finna den vägen?
          </note>
          <note>
            Jag känner till en kvinnlig läkare från Kroatien som nu är distriktsläkare
            i Sverige och som har tagit fram ett frågeformulär riktat till
            kvinnorna från f.d.
          </note>
          <note>
            Jugoslavien. Genom det frågeformuläret kan man få fram, utan
            att direkt fråga, vilka kvinnor som förmodligen har utsatts för
            våldtäkter.
          </note>
          <note>
            Visst kan man få kontakt med och kunskap om svåra problem om
            man verkligen vill. Men det är också viktigt att fånga upp de
            problem man stöter på, dvs. att det finns möjligheter att hjälpa.
          </note>
          <note>
            Här tror jag att man måste ta hjälp av både professionella och
            frivilliga organisationer och verksamheter. Framför allt de internationella
            frivilliga organisationerna har både kunskap och engagemang och
            tillgång till professionella medarbetare.
          </note>
          <note>
            Varför inte ett landsomfattande projekt i samarbete mellan exempelvis
            Röda korset, Rädda barnen och
          </note>
          <note>
            Invandrarverket?
          </note>
          <note type="speaker">
            Anf. 30 MARIANNE ANDERSSON (c):
          </note>
          <note>
            Fru talman! Jag är glad att höra att man från svensk sida inte
            är passiv när det gäller krigstribunalen och vittnesmålen om krigsförbrytelser.
            Jag hoppas vi fortsätter med all kraft, det är väldigt positivt.
          </note>
          <note>
            När det gäller asylbedömningen är jag mycket medveten om att
            inga beslut fattas nu, och jag är glad att det nu kommer ett antal
            ärenden till regeringen.
          </note>
          <note>
            Jag vill ändå fråga invandrarministern vilken vikt dessa sexuella
            övergrepp kommer att ha vid en asylbedömning. Kommer man att ta
            hänsyn till vad dessa människor har varit utsatta för? Som jag
            ser det är det omöjligt att skicka tillbaka människor som varit
            utsatta för sådant till ett land som
          </note>
          <note>
            Bosnien, ens om det skulle bli bättre förhållanden där.
          </note>
          <note>
            Jag fick inget svar på frågan om vad invandrarministern tänker
            göra för att snabba på rekommendationerna om hur asylsökande våldtagna
            kvinnor och barn skall behandlas.
          </note>
          <note>
            Vad jag förstod av svaret görs vid
          </note>
          <note>
            Flyktingmedicinskt centrum i Linköping en kartläggning av hur
            många som har utsatts för sexuellt våld. Denna skall användas
            som underlag.
          </note>
          <note>
            Hanteringen verkar litet långdragen. Det är viktigt att rekommendationerna
            kommer fram oerhört snabbt. Jag är ganska övertygad om att ju
            längre tid det tar innan man får stöd och hjälp efter en sådan
            här upplevelse, desto svårare blir det att hantera den. Det är
            därför viktigt att det sker snabbt.
          </note>
          <note type="speaker">
            Anf. 31 EVA ZETTERBERG (v):
          </note>
          <note>
            Fru talman! Jag har full förståelse för att statsrådet har svårt
            att hinna med att besvara alla frågor. Vid den här typen av interpellationsdebatt
            kunde man i och för sig fundera på om inte statsrådet skulle kunna
            ges något längre tid för att få möjlighet att ge svar till så
            pass många personer samtidigt.
          </note>
          <note>
            Jag vill understryka att jag är glad över de förtydliganden jag
            fick på några punkter som flera av oss tagit upp. En av dem är
            att Sveriges passivitet snarast handlade om ett uttryckssätt i
            svaret och inte om en passivitet i verkligheten, vilket hade varit
            betydligt värre. Mina frågor uppstod just med anledning av att
            jag har fått intrycket att Sverige genom olika internationella
            insatser har varit pådrivande. Detta måste framkomma tydligare.
          </note>
          <note>
            När vi nu vill få frivilliga organisationer och människor att
            bli engagerade på olika sätt måste vi som politiker, vare sig
            vi tillhör regering eller riksdag, visa vilken vikt vi lägger
            vid denna fråga.
          </note>
          <note>
            Vi måste visa att det finns ett starkt engagemang på högre ort
            i Sverige så att säga.
          </note>
          <note>
            Jag vill sedan nämna några andra frågor som togs upp. En av dessa
            har ännu inte blivit besvarad av kulturministern, nämligen den
            som Maj Britt
          </note>
          <note>
            Theorin och även jag tog upp om psykiatriutredningen. Vi vet
            att det görs vissa insatser redan i dag. De görs på ett mycket
            bra sätt av Röda korset vid Centrum för tortyrskadade.
          </note>
          <note>
            Men de har under många år visat sig vara otillräckliga. Man når
            kanske 50 personer per år för långvarig behandling och några fler
            för kortvarig behandling. Men det är helt klart otillräckligt.
          </note>
          <note>
            Därför behövs insatser av den typ som man i
          </note>
          <note>
            Psykiatriutredningen har talat om.
          </note>
          <note>
            Fru talman! Jag vill också ta upp den fråga som jag själv väckte,
            nämligen frågan om en kvinna som har blivit våldtagen och som
            har fått avslag på sin asylansökan. Detta har hänt, kulturministern.
            Hon kommer emellertid inte från Bosnien utan från
          </note>
          <note>
            Kosovo, dvs. från f.d. Jugoslavien. Det handlar om en person
            som klart och tydligt har utsatts för våldtäkt, vilket är dokumenterat.
            Detta har inte ifågasatts av polisen. Kvinnan själv hävdar med
            bestämdhet att det var fråga om en våldtäkt som en form av tortyr.
            Hennes asylansökan har alltså avslagits. Ett överklagande är nu
            aktuellt. Jag hoppas naturligtvis att beslutet kommer att ändras.
          </note>
          <note>
            Men detta har inträffat, och jag hoppas därför att man från regeringens
            sida mycket tydligt klargör att det inte bör gå till på det här
            sättet, utan att man klart och tydligt uttalar att våldtäkt är
            en form av tortyr.
          </note>
          <note>
            Anf. 32 ANNIKA ÅHNBERG (-):
          </note>
          <note>
            Fru talman! Jag tycker att det var mycket bra att statsrådet
            underströk Sveriges aktiva arbete för en internationell rättegång
            mot personer som misstänks för krigsförbrytelser. Till skillnad
            från kulturministern tror jag att det är viktigt att detta betonas.
            Jag tycker inte att det alltför tydligt framgår av den allmänna
            debatten kring dessa frågeställningar.
          </note>
          <note>
            Jag vill återvända litet till diskussionen om möjligheten för
            de kvinnor som kommer hit att få hjälp med att bearbeta sina svåra
            upplevelser.
          </note>
          <note>
            Margitta Edgren tog i sitt första inlägg upp de känslor av skuld
            och skam som kvinnor upplever i de här sammanhangen, vilket de
            inte alls borde göra. Skulden och skammen är inte deras. Jag tror
            att det krävs omfattande utbildning för att den personal som skall
            möta dessa kvinnor skall kunna hjälpa dem att berätta om sina
            problem. Jag tror att det var Margareta Viklund som tog upp denna
            fråga. Mitt intryck av det som sammantaget sägs i interpellationssvaret
            är att utbildningen inte är tillräckligt systematisk och omfattande,
            utan att utbildningen sker tämligen sporadiskt. När man hänvisar
            till Socialstyrelsens allmänna råd om att erbjuda möjlighet till
            gynekologisk hälsokontroll bekräftas för mig snarast att det saknas
            riktig insikt om hur man skall möta kvinnor som har dessa fruktansvärda
            erfarenheter bakom sig.
          </note>
          <note>
            Självfallet måste vi respektera att dessa kvinnor har mycket
            svårt att tala om sina upplevelser, men man får för den skull
            inte underlåta att markera att det inte är kvinnan som skall känna
            skulden och skammen. Hon måste få hjälp och aktiv uppmuntran att
            berätta om de fruktansvärda erfarenheterna för att hon själv som
            människa skall få hjälp och för att man skall få ett underlag
            för det fortsatta arbetet med t.ex. den internationella rättegången.
          </note>
          <note type="speaker">
            Anf. 33 MARGITTA EDGREN (fp):
          </note>
          <note>
            Fru talman! Det har tagit litet tid innan engagemanget i Sverige
            har väckts och vuxit. Men jag håller med Birgit Friggebo om att
            det ändå känns som att det nu finns en större väckelse för denna
            fråga. I Lund t.ex. görs varje onsdag kl. 12
          </note>
          <note>
            på Stortorget en kvinnomanifestation för dessa kvinnor. Det är
            klart att man kan rycka på axlarna och tycka att det är litet
            töntigt osv., men jag tror på symbolhandlingar. Detta är en viktig
            symbolhandling dels naturligtvis för de kvinnor som själva deltar,
            men också för andra kvinnor, för att väcka organisationer och
            svenska medborgare för vad som händer och sker i f.d. Jugoslavien.
          </note>
          <note>
            Den enda fråga som jag vill tillägga, som Birgit
          </note>
          <note>
            Friggebo inte riktigt svarade på, är frågan om asylskäl. Självfallet
            vet vi alla här att det ännu inte har varit aktuellt med asyl
            för dessa kvinnor och att ett ärende har skickats till regeringen
            för bedömning. Jag undrar återigen: Kommer våldtäkt på detta sätt
            att betraktas som krigsförbrytelse och tortyr? Innebär det i så
            fall att de kvinnor som har varit utsatta för detta kommer att
            beviljas asyl i
          </note>
          <note>
            Sverige?
          </note>
          <note>
            Anf. 34 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Jag är ledsen att jag inte hinner besvara alla frågor,
            men jag skall försöka att besvara dem ganska snabbt.
          </note>
          <note>
            Dessa kvinnor som kommer hit till Sverige skall alltid erbjudas
            en socialmedicinsk intervju på förläggningarna. Den utförs av
            en sjuksköterska.
          </note>
          <note>
            Det är då viktigt att personalen är välutbildad så att man kan
            bedöma och se tecken om något traumatiskt har förekommit. Detta
            gäller inte bara sjuksköterskor på förläggningar och slussar,
            utan också vid kommunala mottagningar etc.
          </note>
          <note>
            Medicinskt centrum i Linköping har hjälpt
          </note>
          <note>
            Invandrarverket att rikta uppärksamhet på asylsökandes signaler
            om att något inte står rätt till.
          </note>
          <note>
            När det gäller dem som kommit hit genom kvot, dvs. de som kom
            direkt från fångläger i
          </note>
          <note>
            Jugoslavien, har man från Medicinskt centrum mer systematiskt
            intervjuat dem. De har en fördel i att de direkt får permanent
            uppehållstillstånd. De kommer således in i mottagningsförhållandena
            ute i kommunerna.
          </note>
          <note>
            Vad man möjligen kan oroa sig litet grand för just nu är situationen
            att kvotflyktingarna mer regelmässigt får en ordentlig vård medan
            de som kanske är på förläggningarna på grund av att de är så många
            inte får riktigt samma systematiska omhändertagande.
          </note>
          <note>
            Det är viktigt att det inför framtiden finns rekommendationer
            om hur man skall göra. Det är dessa man arbetar med i Linköping.
            Man vill då se på omfattningen och hur rekommendationerna skall
            utformas.
          </note>
          <note>
            En annan sak som också är viktig är att man kan ordna en meningsfull
            sysselsättning under väntetiden. I detta sammanhang kan frivilligorganisationer
            göra jätteinsatser, utöver de insatser som görs i dag, plus att
            man från
          </note>
          <note>
            Invandrarverkets sida kan medverka till en meningsfull sysselsättning.
          </note>
          <note>
            Vi vet i dag att det varierar. På en del förläggningar är man
            mycket långt framme, och på andra har man inte kommit lika långt.
          </note>
          <note>
            Vi skall nu ta fram nya förslag om hur mottagningen skall gå
            till. Vi kommer då att ägna mycket intresse åt frågan om meningsfull
            sysselsättning under väntetiden.
          </note>
          <note>
            Det har ställts frågor om detta institut och vad jag har för
            inställning till det. Ni vet alla här att den frågan bereds på
            Socialdepartementet, att den är ute på remiss och att jag inte
            kan svara att det kommer att bli precis ett sådant institut som
            har föreslagits. Självfallet måste vi ha någon form av möjligheter
            att bygga upp kunskap när det gäller tortyr och misshandlade människor.
            Exakt i vilken form det skall ske, kan jag inte svara på nu. Jag
            har också tittat på denna utredning och avvaktar naturligtvis
            med intresse remissbehandlingen. Men det viktiga är ju inte de
            exakta formerna utan att det faktiskt mer systematiskt samlas.
          </note>
          <note>
            Sedan är frågan hur vi skall ta ställning till dessa kvinnors
            skäl när vi tar ställning i asylfrågan. Det första som vi nu måste
            göra är ju att i den stora frågan bestämma oss för om vi skall
            fortsätta som hittills, dvs. inte fatta beslut i dessa ärenden,
            alltså de facto ge skydd i Sverige men inte formalisera det, eller
            om vi skall gå in på någon form av tillfälligt uppehållstillstånd.
            Det är klart att frågan reses om huruvida man redan i detta läge
            skall ge permanent uppehållstillstånd. Det finns inget land i
          </note>
          <note>
            Europa i dag som ger permanent uppehållstillstånd mot bakgrund
            av att det måste bli fred där nere, och det måste bli ett slut
            på den etniska rensningen.
          </note>
          <note>
            Människorna vill återvända om vi kan garantera dem en säker fred.
            Vi skall även hjälpa i närområdet så gott som vi över huvud taget
            kan.
          </note>
          <note>
            Det är den övergripande fråga som regeringen nu har på sitt bord.
            Den exakta asylprövningen senare kommer i ett senare skede. Det
            är klart att den situation som råder i det land som man har att
            fatta beslut om är avgörande också för hur asylprövningen skall
            gå till.
          </note>
          <note>
            Margareta Viklund sade att det fanns en ödmjukhet i dessa svåra
            frågor. Jag tycker personligen att detta är utomordentligt plågsamt.
            Det går inte en dag, inte en timme utan att man har detta nära
            inpå sig.
          </note>
          <note>
            Jag tror att många människor i Sverige känner precis på samma
            sätt. Vad vi som politiker egentligen också har att ta ställning
            till, även om vi inte är direkt inblandade, är med vilka medel
            vi skall kunna åstadkomma en fred. Detta har vår generation av
            politiker aldrig ställts inför. Skall vi gå in och säga att man
            med vapenmakt skall försöka få slut på detta elände, eller skall
            vi inte göra det?
          </note>
          <note>
            Detta är en av de största frågor som vår politikergeneration
            har att ha synpunkter på.
          </note>
          <note>
            Jag tyckte att det var bra att Margareta Viklund beskrev hur
            det ser ut på en del av våra slussar, vilket har sin bakgrund
            i att det har kommit så många under en kort period. Invandrarverket
            gör verkligen vad man kan för att få fram fasta förläggningsplatser.
            Men det är minsann inte någon lyx som dessa människor vräker sig
            i, som en del vill påstå.
          </note>
          <note>
            Till sist har vi här talat om förankringen som börjar finnas
            hos människorna. Jag har här ett upprop som är undertecknat av
            drygt 2 000 kvinnor. Det är från kvinnoorganisationer över hela
            landet. De säger:
          </note>
          <note>
            Kräv fred i Jugoslavien! Stoppa våldtäkterna, de är krigsförbrytelser!
            Kvinnor och barn offras, de behöver vårt stöd!
          </note>
          <note>
            Detta är tillställt ordföranden i ESK, Sveriges utrikesminister,
            med önskan om vidare befordran till FN samt till Sveriges riksdag.
            Jag har tagit med mig den här bunten för att anmäla att dessa
            skrivelser och upprop har kommit också till
          </note>
          <note>
            Sveriges riksdag.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            På förslag av talmannen beslöt kammaren kl. 14.14
          </note>
          <note>
            att ajournera förhandlingarna under fem minuter, då miljöminister
            Olof Johansson väntades anlända till kammaren för att lämna svar
            på interpellation
          </note>
          <note>
            107.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.19.
          </note>
          <note>
            6 § Svar på interpellation 1992/93:107 om återvinning av blybatterier
          </note>
          <note>
            Anf. 35 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Per Stenmarck har frågat mig vilka åtgärder regeringen
            tänker vidta för att trygga återvinningen av blybatterier.
          </note>
          <note>
            Som jag redovisade den 16 februari med anledning av frågor från
            Kenneth Lantz och Bo Nilsson har blypriserna på världsmarknaden
            under senare år legat på så låga nivåer att den svenska återvinningen
            av blybatterier varit företagsekonomiskt olönsam. För att i största
            möjliga utsträckning undvika att uttjänta blybatterier hamnar
            i miljön beslutades år 1990 om ett åtgärdsprogram. Programmet
            baseras på idén om producentansvar. Den som yrkesmässigt överlåter
            blybatterier är skyldig att ta tillbaka förbrukade sådana batterier.
            För att finansiera programmet kan regeringen eller den myndighet
            som regeringen bestämmer ta ut en miljöavgift av tillverkare och
            importörer av blybatterier. I syfte att stärka insamlingssystemet
            finansiellt höjde regeringen i oktober förra året miljöavgiften
            från
          </note>
          <note>
            32 till 40 kr per batteri. I anslutning till avgiftshöjningen
            beslutades att Batterifonden skulle få disponera en rörlig kredit
            på högst 30
          </note>
          <note>
            miljoner kronor i Riksgäldskontoret för de resursbehov som uppkommer
            för att täcka tillfälliga likviditetsbrister.
          </note>
          <note>
            Jag redovisade också att Naturvårdsverket i en skrivelse till
            regeringen i december hemställde att avgiften för blybatterier
            skulle höjas med ytterligare 8 kr för att även täcka kostnader
            för bidrag till återvinningsverksamheten.
          </note>
          <note>
            Naturvårdsverkets skrivelse är för närvarande föremål för beredning
            och remissbehandling.
          </note>
          <note type="speaker">
            Anf. 36 PER STENMARCK (m):
          </note>
          <note>
            Fru talman! Jag ber att få tacka miljöministern för svaret.
          </note>
          <note>
            För ungefär en månad sedan lade regeringen fram sin kretsloppsproposition.
            I denna anges riktlinjerna för en kretsloppsanpassad samhällsutveckling
            med bl.a. en lång rad åtgärder mot bakgrund av att miljöproblemen
            under det senaste decenniet har ändrat karaktär.
          </note>
          <note>
            Genom den förändring som därmed skett har de miljöproblem som
            nu uppkommer en längre tidsmässig fördröjning än tidigare.
          </note>
          <note>
            Det är mot denna bakgrund som regeringen har lagt fram sitt förslag
            om att ett samlat grepp skall tas om samhällets materialhantering,
            från råvara till återvinning och/eller deponering av avfall.
          </note>
          <note>
            Därför är det så viktigt att de förslag som framförs i propositionen
            också förverkligas. Det är mot denna bakgrund som jag har framställt
            min interpellation.
          </note>
          <note>
            Företaget Boliden Bergsöe i Landskrona återvinner blybatterier.
            Enligt ett riksdagsbeslut från 1985 har batteritillverkarna själva
            ansvar för återvinningen av bly. Men som en följd av de kraftigt
            sjunkande världsmarknadspriserna är det i dag nödvändigt att höja
            återvinningsavgifterna.
          </note>
          <note>
            Till grund för den här verksamheten ligger i huvudsak två tidigare
            beslut. Det ena är en lag från
          </note>
          <note>
            1990 om avgifter för miljöfarliga batterier. Avsikten var att
            hitta en lösning för att täcka samhällets kostnader. Det andra
            är ett regeringsbeslut från
          </note>
          <note>
            1991, där Boliden Bergsöe kompenserades för nedgången av blypriset.
          </note>
          <note>
            Jag kan, fru talman, inte med bästa vilja i världen säga att
            jag är nöjd med det svar som jag har fått i dag. Jag utgick faktiskt
            från att miljöministern skulle ha ett bättre svar i dag än det
            han gav för två och en halv månad sedan, då miljöministern senast
            besvarade två frågor i samma ärende. Så är det nu dess värre inte
            -- trots att miljöministern rimligen har all information som är
            nödvändig i ärendet och därmed också känner till att konsekvenserna,
            om inget görs, kan bli allvarliga både när det gäller hanteringen
            av blybatterier och när det gäller företaget och trots det faktum
            att miljöministern också har tagit ett mycket lovvärt initiativ
            till en samnordisk lösning i fråga om återvinningen av uttjänta
            blybatterier.
          </note>
          <note>
            Men, precis som i frågesvaret den 16 februari, hänvisar miljöministern
            i dag till den pågående remissbehandlingen av ärendet. Men, vill
            jag påstå, så komplicerad är rimligtvis inte denna fråga att regeringen
            på två och en halv månad inte kan bilda sig en uppfattning här
            och komma fram till ett ställningstagande.
          </note>
          <note>
            Låt mig därför få ställa följande frågor:
          </note>
          <note>
            1. När kan vi förvänta oss ett regeringsbeslut i ärendet? Det
            gäller både det som är oreglerat för
          </note>
          <note>
            1992 och en sådan miljöavgift som kan täcka systemets återvinningskostnader
            för 1993 och framåt.
          </note>
          <note>
            2. Hur ställer sig miljöministern till
          </note>
          <note>
            Naturvårdsverkets nu mer än fyra månader gamla synpunkt att avgifter
            för blybatterier skall få höjas för att täcka kostnaderna för
            återvinningen?
          </note>
          <note>
            3. Vilket tidsperspektiv arbetar regeringen med när det gäller
            en samnordisk lösning i fråga om återvinningen av uttjänta blybatterier?
          </note>
          <note>
            Anf. 37 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! För det första är det en poäng att vi i dag samtalar
            om de här frågorna, eftersom remisstiden går ut i dag.
          </note>
          <note>
            Det är en något märklig situation. Jag avkrävs omedelbart svar,
            men jag har inte sett remissvaren ännu -- det skall jag erkänna.
            Naturligtvis är det en brist, men en del svar har kommit in först
            under de senaste dagarna.
          </note>
          <note>
            För det andra vill jag med mitt svar på interpellationen -- jag
            tycker att den i sig är välargumenterad och att den ger en del
            information om faktabakgrunden, och jag har således ingen invändning
            i det avseendet -- markera en betydande öppenhet. Per Stenmarck
            har alltså möjlighet att framföra sina synpunkter. Det gör han
            också via de frågor som har ställts, utgår jag från.
          </note>
          <note>
            När det gäller detta med en nordisk samverkan är det korrekt
            att jag har tagit initiativ och tryckt på i det sammanhanget för
            att få fram en bättre bild av samverkansmöjligheterna. För svenskt
            vidkommande är det naturligtvis angeläget att snarast möjligt
            komma fram den vägen. Jag vill inte sätta ut något exakt datum.
            Men det är klart att det inte är bra att man har en import från
            övriga nordiska länder på marknadsgrund, medan man har en annan
            situation på hemmaplan. Det gäller att foga samman dessa olika
            system just när det gäller återvinningsverksamheten.
          </note>
          <note>
            Sedan till en annan sak, och här är Per Stenmarck säkert överens
            med mig. Jag är nämligen inte öppen för utpressning i sådana här
            debatter. Det handlar ju delvis om skattebetalarnas pengar. Här
            finns nämligen skulder i det förflutna som det tyvärr inte är
            så enkelt att hantera. En del av det här beror alltså på det beslut
            som den tidigare regeringen fattade i juni 1991. Då beviljades
            en ansökan från
          </note>
          <note>
            Returbatt AB, som alltså svarar för inlämningsoch insamlingsverksamheten,
            och Boliden
          </note>
          <note>
            Bergsöes framställning beträffande finansieringen av upparbetningen,
            återvinningen.
          </note>
          <note>
            Från början var, som bekant, avsikten inte att gå in med ersättning
            för själva hanteringskostnaden, alltså själva återvinningsprocessen.
            Samtidigt som regeringen fattade det beslutet i juni 1991 avstod
            man från en höjning av miljöavgiften. Det är ju det som skapade
            den brist i kassan som vi senare ärvde.
          </note>
          <note>
            Därmed har jag så objektivt som det är möjligt för mig redogjort
            för utgångsläget.
          </note>
          <note>
            Underskottet i Batterifonden för 1991 blev alltså drygt 31 miljoner
            kronor, och det har sedan följt med. Det är bakgrunden till den
            framställning där vi har hanterat frågan genom att dels höja återlämningspremien
            med 8 kr, dels öppna en kredit i Riksgäldskontoret på 30 miljoner
            kronor för att kunna klara balansen mellan tillgång och efterfrågan.
          </note>
          <note>
            Jag tycker att det här är viktiga bakgrundsfakta som bör nämnas.
            Vi har ingen anledning att vänta med besked i frågan. Men det
            handlar alltså om en hel del pengar, dvs. om en hel del upplupna
            kostnader.
          </note>
          <note>
            Jag för min del hoppas att vi före sommaren skall kunna komma
            med ett besked.
          </note>
          <note>
            Redan i den tidigare frågedebatten sade jag att det är en självklarhet,
            om man nu vill något när det gäller detta med en bra miljö, att
            man först och främst inte försvårar återlämningsverksamheten --
          </note>
          <note>
            dvs. att Returbatt och den organisation som finns på det området
            kan hållas intakta.
          </note>
          <note>
            Sedan har vi återvinningen. Den är i och för sig möjlig att göra
            även utomlands. Men det finns inget tydligt exempel på att man
            har samma höga miljökrav och höga nivå som vi har i Sverige.
          </note>
          <note>
            Därför är det självklart inget förstahandsalternativ.
          </note>
          <note>
            Dessutom har vi Boliden Bergsöe, som svarar för en del sysselsättning
            i berört område. Det handlar om 140 personer, tror jag. Det har
            nämnts i sammanhanget. Då sade jag att det är självklart att man
            eftersträvar det bästa, dvs. en kombination av de olika förutsättningarna:
            en säker miljömässig hantering i återvinningsverksamheten, helst
            i landet, en samordning på det nordiska planet och naturligtvis
            bevarad sysselsättning i Landskrona.
          </note>
          <note>
            Detta är mina utgångspunkter. Sedan gäller det att hitta den
            balanspunkt som klarar de här problemen. Det är det vi arbetar
            med, utan att jag bjuder ut mig själv att vara ett utpressningsobjekt.
          </note>
          <note>
            Jag vet att det finns ett intresse från olika håll, självklart
            från Boliden Bergsöe, av att få mesta möjliga hjälp från staten.
            Men det slår tillbaka i förlängningen. Det skulle säkert inte
            t.ex. EG
          </note>
          <note>
            acceptera.
          </note>
          <note type="speaker">
            Anf. 38 PER STENMARCK (m):
          </note>
          <note>
            Fru talman! Låt mig först och främst säga att jag tycker att
            det kompletterande svaret var avgjort mycket bättre än det inledande
            svaret. Jag har all respekt för att både miljöministern och övriga
            statsråd handskas varsamt med skattebetalarnas pengar. Det önskar
            vi nog alla hade skett för åtskilliga år sedan.
          </note>
          <note>
            Men jag är också helt övertygad om att ett beslut att inte göra
            någonting i det här fallet skulle innebära ännu högre kostnader.
            Jag lägger speciellt märke till att miljöministern inte heller
            talar för att man inte skall göra någonting, utan markerar en
            betydande öppenhet och säger att vi förmodligen kan se någon typ
            av lösning före sommaren.
          </note>
          <note>
            Det är glädjande att vi nu dessutom har kommit så långt att vi
            har lagt remisstiden bakom oss. Därmed kan det direkta arbetet
            inledas i regeringskansliet.
          </note>
          <note>
            Jag tror också att man skall ha klart för sig att det här rör
            sig om Nordens enda riktiga företag som återvinner bly. Det gäller
            som jag ser det att ge det företaget en möjlighet att överleva
            även i tider när världsmarknadspriserna går ned så kraftigt som
            har skett under de senaste åren.
          </note>
          <note>
            Jag vill understryka att vad det faktiskt nu gäller inte är att
            primärt ge ett företag statligt stöd, utan att ge det förutsättningarna
            att låta marknadspriset slå igenom och att göra det inte bara
            i den ena änden utan i båda ändarna. Det förutsätter en ökad flexibilitet,
            att både kunna höja och sänka blyavgiften i förhållande till variationerna
            på världsmarknaden.
          </note>
          <note>
            Det finns också, som jag ser det, anledning att understryka Naturvårdsverkets
            framförda synpunkter, nämligen att Boliden Bergsöe har
          </note>
          <note>
            Europas renaste anläggning för batteriåtervinning.
          </note>
          <note>
            Som sådan utgör den, som jag ser det, en viktig kugge när det
            gäller att uppnå regeringens mål om en kretsloppsanpassad samhällsutveckling.
            I en sådan situation, där det faktiskt i stor utsträckning hänger
            på miljöministerns ställningstagande om utvecklingen skall ha
            en framtid, tycker jag att det är positivt med den ökade öppenhet
            som miljömininstern nu själv talade om.
          </note>
          <note>
            Anf. 39 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Det finns alltså en del problem av ekonomisk och
            teknisk karaktär förenade med detta. Jag tror att vi är överens
            om själva målsättningen, att det gäller att få in alltsammans
            i den kretsloppshantering som vi eftersträvar.
          </note>
          <note>
            Det är klart att man då inte kan urholka insamlingspremierna
            hur långt som helst, för då kommer batterierna inte in. Om man
            har en fast ram är risken betydande att det går så om man låter
            mer av de insamlade pengarna användas för upparbetningen av blyet.
          </note>
          <note>
            Det är den ena delen av det här problemet. Där gäller det att
            hitta en avvägning som tillgodoser enkelt uttryckt såväl insamlarens,
            Returbatts, intresse som deras som upparbetar och tar vara på
            blyet. I annat fall riskerar vi att få fler batterier ute i terrängen.
          </note>
          <note>
            Sedan finns det naturligtvis också en risk som vi har diskuterat
            inom andra områden i samband med kretsloppspropositionen. Om man
            sätter för generösa insamlingspremier riskerar man att få fusk
            och även en del stölder, vilket vi har haft på det här området.
            Det gör också att man riskerar att dra till sig blybatterier från
            andra länder, därför att det är lönsamt att lämna in dem i Sverige
            och inte i hemlandet. Där har vi ett annat sådant här problem
            som handlar om avvägning.
          </note>
          <note>
            Det är på de här punkterna som det återstår en del arbete för
            att se till att kunna hantera dels det ekonomiska underskottsarvet,
            dels avvägningarna mellan de syften vi vill uppnå. Vi vill ha
            in de här batterierna, så att de inte skräpar i naturen, och vi
            vill naturligtvis se till att de hanteras miljömässigt säkert
            och helst i Sverige, eftersom vi har en fabrik som håller hög
            standard i det avseendet. Det är anledningen till att jag inte
            sätter ned foten på remisstidens sista dag.
          </note>
          <note type="speaker">
            Anf. 40 PER STENMARCK (m):
          </note>
          <note>
            Fru talman! Jag respekterar det allra senaste som miljöministern
            sade. Samtidigt har jag förståelse för att bakgrunden i det här
            ärendet inte är alldeles oproblematisk. Vi är säkerligen alla
            överens om syftet.
          </note>
          <note>
            Både mot bakgrund av de initiativ som miljöministern har tagit
            genom kretsloppspropositionen och förslaget till en samnordisk
            lösning som gäller hanteringen av uttjänta blybatterier -- och
            alla känner vi miljöministerns engagemang i de här frågorna --
          </note>
          <note>
            och det som har sagts under två debatter i ärendet i den här
            kammaren, har jag tyckt det vara något underligt att ärendet efter
            två och en halv månader, och fyra månader efter det att Naturvårdsverket
            framfört synpunkter, fortfarande är föremål för beredning i regeringskansliet.
            Men jag respekterar att remisstiden har gått ut precis i dag.
            Jag kan bara avslutningsvis framföra synpunkten att den beredning
            som nu vidtar också skall gå snabbt, och att det i likhet med
            miljöministerns ambitioner skall vara möjligt att nå en lösning
            före sommaren.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1992/93:110 om ersättning till nämndemän
          </note>
          <note>
            Anf. 41 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Hans Nyhage har i en interpellation begärt svar,
            dels på frågan om jag anser det rimligt att en nämndeman kan förlora
            pengar på att fullgöra sitt nämndemannauppdrag, dels vilka åtgärder
            jag avser vidta för att få en ändring till stånd.
          </note>
          <note>
            I sin interpellation anför Hans Nyhage ett exempel som går ut
            på att en lågstadielärare som tar ledigt en dag från sitt arbete
            för att sitta i rätten, får vidkännas ett löneavdrag på ungefär
            840 kr medan ersättningen för nämndemannauppdraget uppgår till
            högst 650 kr per dag, fördelat på 300 kr som arvode och som mest
            350 kr som ersättning för förlorad arbetsförtjänst. Detta innebär
            med löneavdraget på ca 840 kr en nettoförlust på omkring 190 kr
            per dag. Räknar man med skatten på eventuella reseersättningar
            och skatteminskningen på avdraget belopp blir slutsumman litet
            mindre.
          </note>
          <note>
            Jag håller med om att detta kan se märkligt ut.
          </note>
          <note>
            Innan jag går in närmare på de rent ekonomiska och ersättningsmässiga
            aspekterna av nämndemannauppdraget vill jag dock betona att nämndemannauppdraget
            är ett ideellt engagemang och skall i princip inte vara något
            man tjänar pengar på. Att vara nämndeman är i första hand att
            göra en insats för samhället. Å andra sidan bör man inte heller
            förlora på att regelbundet utföra en samhällsnyttig uppgift.
          </note>
          <note>
            Jag håller emellertid med Hans Nyhage om att effekten i vissa
            fall kan bli den som exemplet visar.
          </note>
          <note>
            Man skall dock hålla i minnet att hela den del av ersättningen
            som utgör arvode betalas ut, oavsett om nämndemannen har tjänstgjort
            hela eller bara en kort del av dagen och därför kunnat återgå
            till sitt ordinarie arbete efter bara en eller ett par timmar.
            Ja, arvode betalas även om målet eller målen skulle ställas in
            och det inte blir någon rättegång alls. Under förutsättning dock
            att nämndemannen har blivit tvungen att inställa sig vid domstolen
            för att få detta besked. Under sådana förhållanden torde nämndemannen
            vinna på systemets uppbyggnad.
          </note>
          <note>
            Min uppfattning är att det i och för sig vore önskvärt att förändra
            systemet för nämndemännens ersättningar. Regeringen har därför
            bl.a. med anledning av ett uttalande av justitieutskottet år
          </note>
          <note>
            1991 (bet. 1990/91:JuU27) uppdragit åt
          </note>
          <note>
            Domstolsverket att lämna förslag till ett nytt ersättningssystem.
            Detta nya system borde enligt regeringens och utskottets samfällda
            bedömning bl.a. bygga på den princip som uttalats i propositionen
            (prop. 1990/91:117) om en ny kommunallag, nämligen att förtroendevalda
            skall få rätt till skälig ersättning för den arbetsinkomst samt
            de pensions- och semesterförmåner som de förlorar när de fullgör
            sina uppdrag. Ett förslag till förändring borde också ha som utgångspunkt
            att råda bot på såväl den orättvisa som kan verka till nackdel
            för nämndemännen som det systemfel som medför att ersättningen
            blir lika stor oavsett arbetsinsatsen.
          </note>
          <note>
            Domstolsverket har också i en rapport (1992:4) för ett knappt
            år sedan lagt fram ett förslag med den innebörden. Förslaget bygger
            på den princip för ersättning som gäller enligt kommunallagen
            för förtroendevalda och innebär en kombination av arvode och ersättning
            för inkomstbortfall.
          </note>
          <note>
            Ersättningarna görs oberoende av varandra och knyts til sammanträdestidens
            längd.
          </note>
          <note>
            Inom domstolsväsendets nuvarande ekonomiska ramar finns emellertid
            för närvarande inte tillräckliga resurser för att genomföra förslaget
            som innebär en genomgripande reform av systemet för nämndemännens
            ersättningar. Och att bara justera det system vi har i dag, så
            att läraren i Hans
          </note>
          <note>
            Nyhages exempel fick en sådan arvodeshöjning att denne ekonomiskt
            skulle gå jämnt ut, skulle faktiskt ställa sig ännu dyrare. Som
            jag anförde i min anmälan till årets budgetproposition lägger
            nu också den statsfinansiella situationen hinder i vägen för att
            tillföra domstolsväsendet resurser utifrån.
          </note>
          <note>
            Man får inte glömma bort att regeringen har åtagit sig att spara
            500 miljoner kronor på mitt departements område. Av dessa skäl
            har jag inte gått vidare med Domstolsverkets förslag.
          </note>
          <note>
            Justitieutskottet har vid sin behandling av årets budgetproposition
            ställt sig bakom regeringens ställningstagande i denna del (bet.
            1992/93:JuU26).
          </note>
          <note>
            Men jag vill också säga att så snart det yppar sig ekonomiska
            möjligheter inom domstolsväsendet att förändra nämndemännens ersättning
            till det bättre ur olika aspekter kommer jag att verka för att
            så också sker. Jag kan emellertid inte redan nu uttala mig om
            när detta kan bli möjligt.
          </note>
          <note type="speaker">
            Anf. 42 HANS NYHAGE (m):
          </note>
          <note>
            Fru talman! Först ber jag att få tacka statsrådet för tillmötesgåendet
            att lämna svaret i dag, en måndag.
          </note>
          <note>
            Jag tror mig veta att det inte är en särskilt bra dag för statsrådet
            att avge svar. Jag tackar så mycket för detta.
          </note>
          <note>
            Jag vill också tacka för svaret som sådant. Det kan dock knappast
            sägas vara särskilt positivt när det gäller sakläget i dag. Jag
            konstaterar samtidigt att statsrådet har en klart positiv inställning
            till att ärendet skall få en bra lösning, detta när de ekonomiska
            betingelserna är sådana att det kan ske.
          </note>
          <note>
            Jag vill omedelbart konstatera att vi så sent som i torsdags
            hade en debatt i kammaren och fattade beslut om just det här ärendet,
            där majoriteten i riksdagen ställde sig bakom den inställning
            som statsrådet här har deklarerat beträffande förutsättningarna
            och möjligheterna att höja arvodena. Jag är alltså helt på det
            klara med det.
          </note>
          <note>
            Självfallet har jag full respekt för de ekonomiska svårigheterna
            i nuvarande läge.
          </note>
          <note>
            Jag vill gärna säga att jag ställer mig helt bakom den utredning
            som domstolsväsendet har gjort i denna fråga. Jag konstaterar
            att den var inne på en, såvitt jag kan bedöma, helt korrekt linje.
          </note>
          <note>
            Statsrådet säger i svaret att nämndemannauppdraget är ett ideellt
            engagemang och skall i princip inte vara någonting man tjänar
            pengar på. Mig veterligt finns det inte särskilt stöd för detta
            i officiellt bindande sammanhang. Det är snarare en klarleva från
            den s.k. gamla goda tiden, när vi alla kunde åta oss en rad uppdrag
            i samhällets tjänst utan att ens en gång ifrågasätta någon ersättning.
            Men i dag är situationen en helt annan.
          </note>
          <note>
            I dag utgår ersättning för kommunala engagemang.
          </note>
          <note>
            Det utgår ersättning också för riksdagsmannauppdrag och statsrådsuppdrag.
          </note>
          <note>
            Nämndemännen utses kommunalt, av primärkommunerna eller av landstingen.
            De förtroendevalda i kommunerna får då en i princip full ersättning
            för förlorad arbetsförtjänst. De får ett särskilt sammanträdesarvode
            och därtill ersättning för resekostnader i enlighet med de statliga
            resereglementet.
          </note>
          <note>
            Nämndemännen i hovrätten får, som vi kan konstatera av både frågan
            och svaret, högst 350 kr som ersättning för förlorad arbetsförtjänst.
            De får
          </note>
          <note>
            300 kr i arvode, men de får bara hälften av den statliga bilersättningen,
            som beskattas. De får därtill betala skatt för den ersättning
            som de kan få för betald parkeringsavgift. Den ingår i beskattningsunderlaget.
            Jag kan inte hjälpa att jag finner detta något anmärkningsvärt.
            Varför skall undantag göras för just nämndemännen, därtill inte
            heller lika för alla nämndemän? Det görs en väldig skillnad mellan
            den som är nämndeman i t.ex. en övervakningsnämnd och den som
            är nämndeman i hovrätten -- jag vet att det är helt olika dignitet
            på dessa nämndemannauppdrag. Men det görs alltså en skillnad,
            inte minst beträffande reseersättningsfrågan.
          </note>
          <note>
            Det låter sig naturligtvis sägas -- jag upprepar det --
          </note>
          <note>
            att den som engagerar sig ideellt inte i första hand skall tänka
            på en ersättning. Det utförs mycket ideellt arbete i dag, inte
            minst i föreningar, i det politiska arbetet, i organisationer
            av skilda slag.
          </note>
          <note>
            Varför skall man förlora på att i samhällets tjänst ta ett ideellt
            uppdrag? Detta är kärnfrågan, tycker jag.
          </note>
          <note>
            Lagen säger i varje fall ingenting om att den som blir nämndeman
            också skall åta sig att förlora på det ekonomiskt. Det kan jag
            inte se någonstans.
          </note>
          <note>
            Visst är det angeläget att nämndemannakåren så långt det är möjligt
            återspeglar sammansättningen i befolkningen. Det måste vara av
            största angelägenhetsgrad, såvitt jag förstår. Risken är att om
            man får betala för uppdraget blir det allt färre människor som
            av ekonomiska skäl kan åta sig uppdraget. De nuvarande villkoren
            leder faktiskt dithän. Vill man gå till ytterlighet skulle man
            kunna säga att det idealiska för en nämndeman vid hovrätten i
            Göteborg vore att vara göteborgare, bo i Göteborg och vara pensionär.
            Då skulle man möjligen klara det ganska bra, tror jag. Men för
            den som arbetar, som i det fall som jag beskrivit, som lågstadielärare
            i Kinna och har ca 6 mils resa till Göteborg, är detta inte alldeles
            enkelt.
          </note>
          <note>
            Jag vill göra en liten anmärkning beträffande resonemanget om
            att återgå till arbetet. Den som är lärare vid en skola och skall
            åka till ett sammanträde vid en nämnd 6 mil från orten måste skaffa
            sig en vikarie på tjänsten. Även om man skulle mötas av beskedet
            att det inte blir något sammanträde -- detta hör till de absoluta
            undantagen, för det är i regel flera sammanträden --
          </note>
          <note>
            måste man ta sig tillbaka till skolan, efter cirka tre timmar
            av skoldagen, och säga till den vikarierande läraren: Nu är jag
            tillbaka, nu får du gå.
          </note>
          <note>
            Detta låter sig inte göra. Det finns också krav på anständighet
            i sammanhanget, så det låter sig inte göra.
          </note>
          <note>
            Nu tog jag detta som ett enda exempel, men det torde finnas fler
            exempel på att det som sägs i svaret i åtskilliga fall inte går
            att tillämpa.
          </note>
          <note>
            Kontentan av vad som har sagts med anledning av min fråga är
            att vi så snart som möjligt måste få en rättelse till stånd. När
            kan denna komma?
          </note>
          <note>
            Anf. 43 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Jag vill poängtera, vilket jag också gjorde med litet
            andra ord i mitt svar, att nämndemannauppdraget är ett förtroendeuppdrag
            och att det därför inte bör jämföras med ett vanligt lönearbete.
          </note>
          <note>
            Sedan vill jag säga att jag också har den uppfattningen att man
            inte skall få förlora på att utföra denna samhällsnyttiga uppgift.
            Det kanske inte kom fram riktigt tydligt, men det är också viktigt
            för min del.
          </note>
          <note>
            Hans Nyhage utgår ifrån ett exempel. Denna lågstadielärare är
            inte det enda exemplet på personer som kan drabbas ekonomiskt
            av sitt uppdrag. Men det är tack och lov trots allt bara en minoritet
            av våra nämndemän som förlorar på uppdraget. Det finns ca 7 500
            nämndemän i
          </note>
          <note>
            Sverige, och ungefär 1 500 av dem drabbas av inkomstförlust.
          </note>
          <note>
            Trots att nämndemännen andelsmässigt är så få, innebär en reform
            på området och en höjning av ersättningarna kostnader på 16 miljoner
            kronor, om man följer Domstolsverkets förslag, som innehåller
            mycket som är positivt. Om man skall genomföra en förändring,
            måste det bli fråga om en ordentlig systemförändring. Här har
            inte skett någonting sedan 1982. Det är således ett arv som vi
            har fått ta över.
          </note>
          <note>
            Men om man skall spara 500 miljoner, är det inte så lätt att
            öka utgifterna. Jag kan inte vara tydligare än vad jag var i mitt
            ursprungliga svar. Jag kan i dag inte säga vid vilken tidpunkt
            som det är möjligt att genomföra förändringar. Men, som jag sade
            i mitt första inlägg, när utrymme kan skapas, bl.a. genom de förändringar
            av hela domstolsväsendet som vi arbetar med, betraktar jag en
            ändring av nämndemännens arvoden och ersättningsregler som en
            mycket angelägen fråga.
          </note>
          <note type="speaker">
            Anf. 44 HANS NYHAGE (m):
          </note>
          <note>
            Fru talman! Redan av svaret framgår att statsrådet anser att
            man inte skall förlora på att inneha ett sådant här förtroendeuppdrag.
            Det är helt klart att det är ett förtroendeuppdrag. Men det är
            också ett förtroendeuppdrag att vara kommunalt engagerad.
          </note>
          <note>
            I det fallet ifrågasätts inte ersättningen, i vilken det ingår
            såväl ersättning för förlorad arbetsförtjänst som ett arvode och
            reseersättning enligt det statliga resereglementet. Det är litet
            underligt att man inte ifrågasätter ersättningen i det ena fallet
            medan man gör det i det andra. Man frågar sig då: Varför skall
            just nämndemännen klä skott i det här sammanhanget?
          </note>
          <note>
            Det är inte fråga om att tjäna någonting. Jag tror inte att någon
            nämndeman räknar med att tjäna pengar på sitt uppdrag. Men nog
            vore det rimligt att det hela skulle gå ihop, att uppdraget inte
            innebär en ekonomisk förlust?
          </note>
          <note>
            Jag upprepar igen att det finns en fara för att nämndemannakåren
            avsevärt kommer att decimeras. Uppdraget blir då inriktat på en
            allt mindre grupp människor, vilket aldrig kan vara meningen med
            ett sådant viktigt uppdrag.
          </note>
          <note>
            Nämndemannakåren skall återspegla befolkningens sammansättning,
            såvitt jag kan förstå. Det är därför som det är så viktigt att
            komma till skott.
          </note>
          <note>
            När det nu är 1 500 som drabbas av detta, kan man fråga sig vad
            det skulle kosta att så att säga nollställa den gruppen, så att
            den som deltar i det här arbetet inte lider en ekonomisk förlust.
            Jag är i varje fall inte ute efter någonting annat, det kan jag
            garantera.
          </note>
          <note>
            Anf. 45 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Om ersättningstaket skulle höjas så, att ingen med
            dagens system skulle förlora, utan att göra en genomgripande förändring
            av systemet, är det inte tillräckligt med de 16 miljonerna, som
            jag tidigare nämnde. Då ökas kostnaderna till ca 20
          </note>
          <note>
            miljoner. Om man skall komma under beloppet 20
          </note>
          <note>
            miljoner, måste alltså systemet ändras. Men hur vi än gör, kostar
            det pengar, och det är pengarna som är problemet.
          </note>
          <note>
            Vi är helt överens om angelägenhetsgraden. Men man måste komma
            ihåg att om kostnaderna för nämndemannaverksamheten skall ökas,
            måste man -- utöver sparbetinget på 500 miljoner -- göra ytterligare
            besparingar någon annanstans. Det är problem nog att göra besparingar
            och rationaliseringar inom polisen och kriminalvården.
          </note>
          <note>
            Detta arbete syftar till en bättre balans och till regler som
            kan betraktas som rättvisa.
          </note>
          <note type="speaker">
            Anf. 46 HANS NYHAGE (m):
          </note>
          <note>
            Fru talman! Jag förutsätter att med ersättningstaket menas det
            arvode man får för att inneha uppdraget.
          </note>
          <note>
            Om vi ser till att människor som engagerar sig får den lönekompensation
            som behövs för att det skall gå jämnt upp för dem, undrar jag
            om inte beloppet
          </note>
          <note>
            15--16 miljoner är för högt tilltaget. Vi kan strunta i själva
            ersättningen. Jag är själv nämndeman och har fått ersättning med
            dessa 300 kr sedan flera år tillbaka. Men det är inte där som
            skon klämmer, utan det är fråga om förlusten. Det vore tacknämligt
            om statsrådet ville räkna på den.
          </note>
          <note>
            Anf. 47 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Vi har även tittat på möjligheterna att höja ersättningen
            för förlorad arbetsförtjänst. Det är svårt, eftersom man inte
            har uppgifter om nämndemännens exakta inkomster. Även där rör
            det sig om åtskilliga miljoner. Det är helt rätt som
          </note>
          <note>
            Hans Nyhage säger, att i det fallet kommer man inte upp till
            de 20 miljonerna. Men när man står på minus, är varje miljon betydelsefull.
            Jag kan lova att vi arbetar hårt för att åstadkomma förändringar
            inom bl.a. domstolsväsendet för att skapa utrymme. Men det vore
            fel av mig att ge några löften i dag om när detta kan ske. Det
            beror på när vi med riksdagens hjälp har fått utrymmet.
          </note>
          <note>
            Överläggningen var härmed avslutad.
          </note>
          <note>
            8 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1992/93:219 till utrikesutskottet
          </note>
          <note>
            9 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkanden 1992/93:FiU21--
          </note>
          <note>
            FiU23
          </note>
          <note>
            Lagutskottets betänkanden 1992/93:LU35, LU40
          </note>
          <note>
            och LU41
          </note>
          <note>
            Utrikesutskottets betänkanden 1992/93:UU14 och
          </note>
          <note>
            UU25
          </note>
          <note>
            Socialförsäkringsutskottets betänkanden
          </note>
          <note>
            1992/93:SfU16 och SfU20
          </note>
          <note>
            Trafikutskottets betänkanden 1992/93:TU27, TU28
          </note>
          <note>
            och TU31
          </note>
          <note>
            Bostadsutskottets betänkanden 1992/93:BoU20
          </note>
          <note>
            och BoU22
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 april
          </note>
          <note>
            1992/93:153 av Bengt Dalström (nyd) till statsrådet
          </note>
          <note>
            Bo Lundgren om försäkringsbolagens situation och utveckling:
          </note>
          <note>
            Mot bakgrund av bankernas finansiella krissituation -- hur ser
            regeringen på nuläget och den möjliga utvecklingen av marknadssituationen
            för försäkringsbolagen?
          </note>
          <note>
            Hur agerar regeringen? Vilka diskussioner och förebyggande åtgärder
            är föremål för utredning och utvärdering? Är vi på väg in i en
            förödande försäkringsrisk?
          </note>
          <note>
            1992/93:154 av Birgitta Wistrand (m) till utrikesministern om
            Svensk-Internationella
          </note>
          <note>
            Pressbyrån:
          </note>
          <note>
            Den 14 april uppdrog chefen för
          </note>
          <note>
            Utrikesdepartementet åt ambassadör Magnus
          </note>
          <note>
            Faxén att göra en översyn av Sverigeinformationen.
          </note>
          <note>
            Det är bra att denna utredning äntligen kommer i gång.
          </note>
          <note>
            I vanliga fall brukar man avvakta med att genomföra stora förändringar
            när en utredning tillsätts. Det är i anledning av detta som jag
            skulle vilja få statsrådets syn på SIP, Svensk-
          </note>
          <note>
            Internationella Pressbyrån och dess verksamhet.
          </note>
          <note>
            Trots att man från företag och beskickningar framhåller att SIP:s
            verksamhet både är värdefull och professionell och med god spridning
            -- 7 000 ex.
          </note>
          <note>
            var 14:e dag på 7 olika språk, har
          </note>
          <note>
            Utrikesdepartementet ansett sig inte ha råd att finansiera utgivningen.
            Företagen har dessutom den senaste tiden minskat sitt stöd till
            utgivningen.
          </note>
          <note>
            Därför är nu bulletinen nedläggningshotad.
          </note>
          <note>
            SIP:s verksamhet är betydelsefull för Sverigebilden och för att
            öka kunskapen om svenskt företagande, forskning, politik och kultur.
          </note>
          <note>
            Hur bedömer statsrådet möjligheten för att verksamheten skall
            kunna fortsätta -- eventuellt i mindre omfattning på grund av
            det statsfinansiella läget -- till dess utredningen framlägger
            sina förslag?
          </note>
          <note>
            1992/93:155 av Jerzy Einhorn (kds) till statsrådet
          </note>
          <note>
            Bö Könberg om förbättring av vården i livets slutskede:
          </note>
          <note>
            Genom en överenskommelse med EG har Sverige sedan 1986 med observatörsstatus
            samarbete med
          </note>
          <note>
            EG inom ramen av European Action Program
          </note>
          <note>
            Against Cancer. Till följd av ett riksdagsbeslut 1989
          </note>
          <note>
            har regeringen tecknat ett avtal med EG enligt vilket vi har
            fullvärdigt medlemskap i detta samarbetsprojekt och betalar vår
            andel av bl.a.
          </note>
          <note>
            administrativa kostnader.
          </note>
          <note>
            På förslag av EG-parlamentet har EG:s ministerråd uppdragit åt
            EG-kommissionen att inom ramen för detta projekt ta fram riktlinjer
            för förbättring av den palliativa vården, dvs. vården i livets
            slutskede.
          </note>
          <note>
            EG-kommissionen tillsatte en arbetsgrupp bestående av de i Europa
            främsta experterna inom området med uppgift att, tillsammans med
            företrädare för kommissionen, ta fram ett underlag för förverkligande
            av EG-parlamentets och ministerrådets intentioner.
          </note>
          <note>
            1991 har den av EG-kommissionen tillsatta arbetsgruppen avlämnat
            sitt yttrande med förslag till riktlinjer för förbättring av den
            palliativa vården i stort, dvs. inte enbart vid cancersjukdomar.
          </note>
          <note>
            Utredningen innehåller dels förslag till åtgärder som kan vidtas
            inom enskilda länder, dels till gemensamma europeiska satsningar
            för utbildning inom palliativ vård för att påskynda implementeringen
            av de framtagna förslagen.
          </note>
          <note>
            EG:s Committee of Cancer Experts, som är den vetenskapliga ledningsgruppen
            för handlingsprogrammet och företrädare för EG-
          </note>
          <note>
            kommissionen, har vid sammanträde i Köpenhamn den 1--2 april
            1993 ställt sig bakom arbetsgruppens förslag och överlämnat det
            till EG-kommissionen med sin tillstyrkan för ''fostering the diffusion
            of the best available practices'' i palliativ vård i individuella
            EG-länder och i Sverige. Vissa medel beviljades också för de första
            gemensamma utbildningsinsatserna.
          </note>
          <note>
            Betänkandet har fått spridning inom EG-länder som individuellt
            tar ställning till tillämpning av de framlagda förslagen.
          </note>
          <note>
            I betänkande 1992/93:SoU16, s. 15, har socialutskottet uppmärksammat
            det tillsammans med EG framtagna förslaget till förbättring av
            vården i livets slutskede och pekat på rollen som den särskilda
            styrgruppen för Sveriges medverkan i EG:s handlingsprogram och
            Socialstyrelsen har i detta sammanhang. Samtidigt utgår utskottet
            från att regeringen håller sig underrättad om utvecklingen och
            är beredd att vid behov vidta åtgärder.
          </note>
          <note>
            Har regeringen för avsikt att vidta några åtgärder med anledning
            av utredningen?
          </note>
          <note type="speaker">
            1992/93:156 av Jerzy Einhorn (kds) till utbildningsministern
            om prefekt och chefsöverläkare vid undervisningssjukhus:
          </note>
          <note>
            Tidigare var det vanligt att prefekten för en klinisk institution,
            ofta en professor, även var klinikchefchefsöverläkare. Forskning
            och undervisning främjades genom samordning med ansvaret för sjukvården.
            Genom säkring av den vetenskapliga förankringen gagnades sjukvården
            och utvecklingsarbetet som är en av undervisningssjukhusens viktigaste
            uppgifter.
          </note>
          <note>
            De medicinska fakulteterna önskar ofta fortsatt samordning av
            ansvaret. Under de senaste åren har dock vid allt fler universitetssjukhus
            landstingets administrativa ledning beslutat att sådant delat
            ansvar inte skall få förekomma.
          </note>
          <note>
            Ett principbeslut, att prefekten inte skall få vara chefsöverläkare,
            gagnar inte forskningen, utbildningen och utvecklingen. Frågan
            torde därför vara av nationell betydelse.
          </note>
          <note>
            Betydande LUA-medel, avsedda för forskning och undervisning vid
            kliniska institutioner, ställs av staten med stort förtroende
            och utan nämnvärda restriktioner till de berörda landstingens
            förfogande. Även mot den bakgrunden kan man ifrågasätta diskrimineringen
            av de av universiteten tillsatta prefekterna som olämpliga för
            att förena sitt uppdrag med uppdraget som chefsöverläkareklinikchef.
          </note>
          <note>
            Har regeringen någon avsikt att ta upp frågan om principbeslut
            om en sådan diskriminering av prefekterna vid kliniska institutioner
            och institutionsgrupper?
          </note>
          <note>
            Har Utbildningsdepartementet för avsikt att agera i frågan?
          </note>
          <note>
            11 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 23 april
          </note>
          <note type="speaker">
            1992/93:626 av Sten Andersson i Malmö (m) till socialministern
            om åtgärder mot hembränning:
          </note>
          <note>
            Enligt uppgift kommer skatten på alkohol att stiga.
          </note>
          <note>
            I detta sammanhang kan påpekas att hembränningen ökat kraftigt
            och incitament för denna verksamhet är i huvudsak enbart en prisfråga.
          </note>
          <note>
            Risken är således uppenbar att en prishöjning på
          </note>
          <note>
            Systembolagets sortiment kommer att ytterligare öka hembränningen!
          </note>
          <note>
            Vilka åtgärder är statsrådet beredd att vidta i syfte att hembränning
            inte skall öka?
          </note>
          <note type="speaker">
            1992/93:627 av Sten Andersson i Malmö (m) till kommunikationsministern
            om kravet på taxameter för användning av taxibil:
          </note>
          <note>
            En taxiägare har två taxibilar, en personbil och en s.k. minibuss,
            med taxameterkassetter i båda, men endast en taxameter. Minibussen
            används i huvudsak till skolskjutskörning som är kontrakterad
            och då behövs ingen taxameter.
          </note>
          <note>
            Taxiägaren får en körning där han måste använda minibussen och
            sätter då in taxametern i denna.
          </note>
          <note>
            Den andra bilen får då inte användas för taxiägarens privata
            bruk, på grund av att taxameter saknas, trots att förmånsskatt
            är betald!
          </note>
          <note>
            Är statsrådet beredd medverka till förändringar av gällande regler
            så att privatkörning blir möjlig i sådana fall som relaterats
            ovan?
          </note>
          <note type="speaker">
            n35p5 &gt; 1992/93:628 av Birgitta Hambraeus (c) till statsrådet
            Ulf Dinkelspiel om EG-anpassningen av lagstiftningen:
          </note>
          <note>
            Sverige har redan börjat anpassa sina lagar till EG.
          </note>
          <note>
            Det är bra när EG:s lagar är bättre än våra egna, inte annars.
          </note>
          <note>
            Genom t.ex. proposition 1992/93:107, som riksdagen bifallit,
            belastas svenska trafikföretag med dyrbar byråkrati. Jag skulle
            bli förvånad om dessa detaljerade blanketter blir ordentligt ifyllda
            i alla EG-länder och rapporterade till EG.
          </note>
          <note>
            Hur undersöker regeringen på vilket sätt EG-
          </note>
          <note>
            länderna själva rättar sig efter beslutade förordningar och hur
            långt de kommit i förverkligandet av EG:s direktiv?
          </note>
          <note type="speaker">
            1992/93:629 av Birgitta Hambraeus (c) till statsrådet Ulf Dinkelspiel
            om bevakning av EG:
          </note>
          <u who="unknown" xml:id="i-18660fff0b36408b-0">
            <seg>
              s kommittéer:
            </seg>
          </u>
          <note>
            Vad skulle det kosta att sända sakkunniga ämbetsmän till alla
            de tusentals kommittéer där besluten om förordningar och direktiv
            i praktiken fattas, för att kunna bevaka våra intressen i EG?
          </note>
          <note>
            12 § Kammaren åtskildes kl. 14.56.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början t.o.m. 5 §
            anf. 29 (delvis) och av talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
