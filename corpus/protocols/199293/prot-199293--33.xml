<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--33</head>
          <docDate when="1992-11-27">1992-11-27</docDate>
        </div>
      </front>
      <body>
        <div>
          <note>
            1 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 26 november
          </note>
          <note>
            1992/93:235 av Margareta Viklund (kds) till statsrådet Ulf Dinkelspiel
            om sanktioner mot
          </note>
          <note>
            Sydafrika:
          </note>
          <note>
            Riksdagen beslutade i våras att stegvis avveckla sanktionerna
            mot Sydafrika under förutsättning att vissa villkor kopplade till
            en fortsatt utveckling i
          </note>
          <note>
            Sydafrika till demokrati uppfyllts. Avvecklingen skulle ske i
            två steg med båda stegen kopplade till villkor vad gäller den
            fortsatta demokratiseringsprocessen i Sydafrika.
          </note>
          <note>
            Handelsförbudet och övriga sanktioner och rekommendationer skulle
            kunna upphävas när det föreligger en bindande överenskommelse
            om en interimsregering i Sydafrika.
          </note>
          <note>
            Eftersom dispens nu har givits till olika svenska företag att
            lätta på handelsförbudet, vill jag fråga statsrådet om förhållandena
            i Sydafrika nu är sådana att riksdagens ställningstagande i frågan
            nu kan upphävas?
          </note>
          <note>
            2 § Svar på interpellation 1992/93:2 om det växande antalet vräkningar
          </note>
          <note>
            Anf. 1 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Hans Göran Franck har ställt följande frågor till
            mig:
          </note>
          <note>
            Har regeringen tillräcklig kunskap om vilka personer som vräks,
            vad som händer dem samt hur det samhälleliga stödet fungerar,
            eller behövs ytterligare undersökning?
          </note>
          <note>
            Vilka åtgärder avser regeringen att vidta för att minska antalet
            vräkningar samt för att förbättra stödet till de drabbade?
          </note>
          <note>
            Jag börjar med att besvara den första frågan.
          </note>
          <note>
            Enligt uppgifter från kronofogdemyndigheter, socialtjänst och
            Konsumentverket har antalet vräkningar ökat mellan åren 1990 och
            1991. Under år 1990 verkställdes enligt kronofogdemyndigheterna
            5 000 vräkningar. Förra året var siffran uppe i drygt 6 000. Detta
            är mycket oroande.
          </note>
          <note>
            Förra året ändrades det rättsliga förfarandet beträffande vräkningnar.
            Prövningen i tingsrätt avskaffades och lades över på kronofogdarna.
          </note>
          <note>
            Kronofogdarna blev därmed såväl dömande som verkställande instans.
          </note>
          <note>
            De nya reglerna har ännu bara gällt under en kort tid, men det
            finns ändå skäl att göra en uppföljning för att undersöka vilka
            konsekvenser de ändrade reglerna har fått för hyresgästerna.
          </note>
          <note>
            En sådan uppföljning ingår i ett forskningsprojekt som regeringen
            nyligen beslutat att finansiera tillsammans med Konsumentverket.
            Projektet bedrivs vid Institutet för social forskning och syftar
            främst till att söka orsakerna till det ökade antalet vräkningar.
            Man kommer också att undersöka vräkningarnas konsekvenser för
            hyresgäster, värdar, socialtjänst och kronofogdemyndigheter.
          </note>
          <note>
            Projektet kommer förhoppningsvis att ge oss mer kunskap om vad
            en vräkning innebär, både för de människor som blir vräkta och
            för samhället. Den kunskapen kan ligga till grund för ställningstaganden
            om vilka åtgärder som bör vidtas från regeringens sida. Som framgår
            av det jag nu har sagt är jag således överens med Hans Göran
          </note>
          <note>
            Franck om vikten av att få större vetskap om vad som händer med
            de hushåll som vräks från sina hem.
          </note>
          <note>
            Den andra frågan kräver ett något längre svar.
          </note>
          <note>
            Bostadspolitiken inriktas på att alla skall ha möjlighet till
            en bra bostad till ett rimligt pris. De problem vi i dag har inom
            bostadssektorn beror till stor del på den ekonomiska krisen.
          </note>
          <note>
            Regeringens ekonomiska politik har inriktats på att återställa
            förutsättningarna för tillväxt, företagande och sparande i Sverige.
            Men samtidigt som viktiga steg tagits är problemen uppenbara.
          </note>
          <note>
            Krisuppgörelsen mellan regeringen och
          </note>
          <note>
            Socialdemokraterna är ett uttryck för insikten om djupet och
            vidden av de ekonomiska problem
          </note>
          <note>
            Sverige har.
          </note>
          <note>
            Riksdagen har fattat beslut om ett nytt bostadsfinansieringssystem
            och om besparingar i de generella bostadssubventionerna. Vi kan
            i dag se att byggkostnaderna sjunker. Ökad konkurrens kan pressa
            kostnaderna än mer, vilket på sikt kommer hyresgästerna till godo
            i form av lägre boendekostnader.
          </note>
          <note>
            Förutom dessa generella insatser krävs för vissa grupper mer
            riktade insatser för att ge möjlighet till ett tryggt och bra
            boende.
          </note>
          <note>
            Jag har i tidigare frågesvar uttalat att jag anser att det kan
            vara motiverat att förbättra bostadsbidragen när man minskar de
            generella subventionerna till bostadsbyggandet. De regler som
            beslutats för första halvåret 1993 och nu föreslås gälla hela
            året innebär en uppräkning av kostnadsgränserna för bostadsbidragen
            till barnfamiljer.
          </note>
          <note>
            Regeringen har vidare föreslagit att bostadsbidragens administration
            förs över från kommunerna till försäkringskassorna den 1 januari
          </note>
          <note>
            1994. Eftersom nya regler för bidragsgivningen bör införas samtidigt
            som administrationen ändras, avser jag att föreslå regeringen
            att i februari nästa år återkomma till riksdagen med förslag till
            nya regler för bostadsbidragen, som då kan träda i kraft den 1
            januari 1994.
          </note>
          <note>
            Det är socialtjänstens uppgift att stödja och hjälpa de människor
            som av olika skäl behöver samhällets insatser. Socialnämnden skall
            aktivt söka kontakt med dem som riskerar avhysning och bedöma
            om ett ingripande bör göras. På uppdrag av regeringen genomförde
            Socialstyrelsen under år 1988 en kartläggning av socialnämndernas
            handläggning av ärenden angående avhysning. Kartläggningen visade
            att handläggarna hade bristande kunskaper om både de lagar som
            reglerar området och om handläggningsrutiner. Mot bakgrund av
            de uppgifter som framkom vid kartläggningen har
          </note>
          <note>
            Socialstyrelsen utarbetat allmänna råd som skall fungera som
            vägledning i socialnämndens handläggning av avhysningsärenden.
          </note>
          <note>
            1989 års hyreslagskommitté har i ett delbetänkande
          </note>
          <note>
            (SOU 1991:86) om ny hyreslag föreslagit att en ny lag skall gälla
            från den 1 juli 1993. Kommittén föreslår omfattande ändringar
            i de nuvarande bestämmelserna om förverkande av hyresrätten till
            en bostadslägenhet på grund av bristande hyresbetalning. Förslaget
            skall enligt kommittén bidra till ett minskat antal avhysningar.
            En hyresgäst skall enligt förslaget förlora sin bostad först efter
            ett förfarande i tre steg. Bl.a. föreslås att en avhysning skall
            kunna stoppas redan när en socialnämnd åtar sig betalningsskyldighet
            för hyran. I dag sker det först sedan socialnämnden har betalat
            hyresskulden. Betänkandet har varit på remiss och bereds för närvarande
            inom regeringskansliet. En lagrådsremiss avses bli beslutad inom
            kort.
          </note>
          <note>
            Syftet bakom de olika förslag som bereds inom regeringskansliet
            är att samhället på ett tidigare stadium skall komma i kontakt
            med hushåll som släpar efter med betalning av hyror eller räntor
            för att på så sätt kunna förhindra att det går så långt som till
            vräkning.
          </note>
          <note type="speaker">
            Anf. 2 HANS GÖRAN FRANCK (s):
          </note>
          <note>
            Fru talman! Jag tackar statsrådet Bengt Westerberg för det utförliga
            svaret. Bakgrunden till att det behövs radikala åtgärder för att
            åstadkomma en förändring är först och främst att hyreshöjningarna
            har varit dramatiska under de senaste åren. För en trea har sedan
            1990 en ökning skett med ungefär
          </note>
          <note>
            800 kronor per månad. Vi kan nu räkna med en betydande höjning
            under 1993 liksom 1994.
          </note>
          <note>
            Hyreshöjningarna måste dämpas. Det är nu inte fråga om ett antingen
            eller när det gäller hyror resp.
          </note>
          <note>
            bostadsbidrag, utan det är nödvändigt att bostadsbidragen anpassas
            efter den rådande situationen, alltså förbättras, och att det
            sker snarast.
          </note>
          <note>
            Bengt Westerberg har berört hyreslagskommitténs förslag. Jag
            anser att det förslaget bör genomföras fullt ut. Den punkt som
            är aktuell när det gäller vräkningar innebär redan den en kompromiss
            inom hyreslagskommittén som jag tillhörde som ledamot.
          </note>
          <note>
            Jag hoppas verkligen att Bengt Westerberg står på sig i diskussionerna
            inom regeringen, för jag är oroad över att det kan bli ytterligare
            försämringar av förslaget.
          </note>
          <note>
            Det tredje som jag vill ta upp är att det behövs en skuldsaneringslag.
            Här är jag mycket kritisk till de uttalanden som Gun Hellsvik
            har gjort, men hon har väl inte talat på hela regeringens vägnar.
            En skuldsaneringslag ligger i linje med vad som har framkommit
            också i det svar som Bengt Westerberg har lämnat. Jag vill verkligen
            ställa frågan till Bengt
          </note>
          <note>
            Westerberg om han kan verka för att vi får en skuldsaneringslag.
          </note>
          <note>
            Kommunernas ekonomi är av avgörande betydelse när det gäller
            vad man kan göra för det klientel som vi talar om. Det har skett
            drastiska försämringar i kommunernas ekonomi, vilket vi från socialdemokratisk
            sida hårt har kritiserat, och vi har kommit med alternativa förslag.
          </note>
          <note>
            Någonting måste göras för att förbättra kommunernas möjligheter
            att göra insatser på det sociala området, så att vi inte ständigt
            får höra: Vår ekonomi är så dålig. Det låter bra vad ni säger,
            men det går inte.
          </note>
          <note>
            Bengt Westerberg tar i sitt svar upp antalet vräkningar. Det
            har skett en dramatisk ökning av vräkningarna från 4 254 år 1988
            till 6 026,den siffra som nu gäller från 1991. Vi kan räkna med
            att antalet vräkningar innevarande år sannolikt kommer att ligga
            på 6 300 eller kanske 6 500.
          </note>
          <note>
            Men detta är bara en del av bilden. Lika många människor flyttar
            på grund av hot om vräkning när proceduren har börjat. Detta är
            inte alls hela bilden. Situationen är mycket allvarlig. Det är
            bra att Bengt Westerberg har sagt ifrån att situationen är oroande.
            Jag skulle vilja säga att den är mycket oroande.
          </note>
          <note>
            De nya reglerna skall följas upp, och jag tycker att det som
            Bengt Westerberg här har sagt är bra. Men det vi redan nu vet
            är tillräckligt för att sätta in åtgärder av det slag jag har
            nämnt, och det gäller också en del förslag i Bengt Westerbergs
            svar.
          </note>
          <note>
            Jag vill ställa några ytterligare frågor till Bengt
          </note>
          <note>
            Westerberg. Ca 370 000 människor får i dag bostadsbidrag. Hur
            många fler, och hur mycket mer, räknar Bengt Westerberg med att
            det kan bli?
          </note>
          <note>
            Bengt Westerberg talar om Socialstyrelsens allmänna råd. Men
            har Bengt Westerberg tagit reda på vilken effekt dessa allmänna
            råd har haft och om anvisningarna behöver ytterligare utbyggas
            och skärpas?
          </note>
          <note>
            Fru talman! Jag vill slutligen höra vad Bengt
          </note>
          <note>
            Westerberg anser om förslagen från
          </note>
          <note>
            Hyreslagskommittén, vilket är det centrala. Bengt
          </note>
          <note>
            Westerberg säger att förslag kommer inom kort.
          </note>
          <note>
            Min fråga är: Kommer det förslag före jul?
          </note>
          <note type="speaker">
            Anf. 3 ANITA JOHANSSON (s):
          </note>
          <note>
            Fru talman! Dåliga tider betyder fler vräkningar.
          </note>
          <note>
            Just nu sitter bostadsföretagen på en socialpolitisk bomb. Det
            har visat sig att merparten av bostadsföretagen har infört tuffa
            regler för att vräka hyresgäster som inte betalar hyran.
          </note>
          <note>
            Alarmerande siffror från Riksskatteverket visar att antalet genomförda
            vräkningar ökade första halvåret i år jämfört med motsvarande
            period förra året, detta trots att år 1991 uppvisade det dittills
            högsta antalet noterade avhysningar under ett år, drygt 6 000.
            Allt talar nu för att denna siffra kommer att överträffas i år.
          </note>
          <note>
            I min hemkommun Nacka kan jag konstatera att vräkningarna har
            ökat med över 105 %. I
          </note>
          <note>
            Sollentuna, en annan kommun i Stockholms län, har antalet ökat
            med närmare 60 %. Totalt uppvisar Stockholms län en mycket kraftigare
            ökning än i landet i övrigt. Samtidigt visar statistik från Boverket
            att antalet hushåll med bostadsbidrag nu kraftigt ökat. I maj
            i år fick 40 000
          </note>
          <note>
            fler hushåll bostadsbidrag, jämfört med samma månad 1991. Sammanlagt
            fick hela 367 000 hushåll bostadsbidrag denna månad. De flesta
            är naturligtvis barnfamiljer, och cirka hälften i denna grupp
            är dessutom ensamstående föräldrar med ett eller flera barn.
          </note>
          <note>
            Tidningen Hyresgästen har kartlagt hyrorna i 38 av
          </note>
          <note>
            Stockholms bostadsföretag. Mer än hälften begär vräkningar redan
            efter två obetalda hyror. Under årets första åtta månader vräktes
            närmare 1 500
          </note>
          <note>
            människor i Stockholms län. Samtidigt har flera bostadsföretag
            noterat kraftigt ökat antal obetalda hyror.
          </note>
          <note>
            Man kan konstatera att två obetalda hyror kan räcka för en vräkning.
            Men enligt hyreslagen har hyresvärden rätt att säga upp hyresgästen
            redan två vardagar efter förfallodagen. I praktiken tror jag att
            en sådan uppsägning aldrig skulle godkännas i hyresnämnden.
          </note>
          <note>
            Allt fler hyresgäster tillhör det glömda Sverige.
          </note>
          <note>
            Folkpartiet liberalernas strävan att värna om människor i det
            glömda Sverige är ett mycket fint initiativ. Enligt min mening
            tillhör hyresgäster med akuta ekonomiska bekymmer denna grupp.
            De borde ägnas en alldeles särskild omtanke från oss politiker.
          </note>
          <note>
            Som socialminister har Bengt Westerberg ju även ett ansvar för
            socialtjänsten. Den har enligt lag skyldighet att bistå enskilda
            hushåll som drabbas vräkningshot, för att försöka klara ut situationen
            utan att vräkningar behöver fullföljas. Regeringen måste nu ta
            initiativ till en närmare undersökning av problemet med det ökade
            antalet vräkningar.
          </note>
          <note>
            Vilka personer är det som vräks? Vad händer med de vräkta hushållen,
            och vilket stöd får de från samhället?
          </note>
          <note>
            Situationen är enligt min mening mycket akut. Vi ser fram emot
            en snabb reaktion från socialministern. Dessutom tror jag, socialministern,
            att det behövs extra insatser för storstadsregionerna i och med
            den stora ökning som där skett av antalet vräkningar. Jag håller
            med
          </note>
          <note>
            Hans Göran Franck om att en skuldsaneringslag måste tas fram
            omedelbart. Det är också oerhört viktigt att de 3 miljarder som
            skall tas från bostadssektorn i och med krispaketet fördelas över
            hela bostadsbeståndet.
          </note>
          <note>
            Anf. 4 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Låt mig kort kommentera de frågor som Hans Göran
            Franck ställde och som Anita
          </note>
          <note>
            Johansson också var inne på. Den första gällde hur många fler
            hushåll som kommer att få bostadsbidrag. Det går naturligtvis
            inte att ge något exakt svar på den frågan. Däremot är jag ganska
            övertygad om att antalet hushåll med bidrag kommer att öka.
          </note>
          <note>
            I samband med skattereformen, när vi minskade de generella subventionerna
            kraftigt, kom det stora lyftet av antalet bostadsbidragsmottagare.
          </note>
          <note>
            Eftersom vi kan se fram emot en period av ytterligare minskningar
            av de generella subventionerna, utgår jag ifrån att vi kommer
            att kompensera dem som har låga inkomster och höga boendekostnader.
            Det innebär att det framöver blir fler hushåll som kommer att
            få bostadsbidrag. Man skall dock notera att det sammantaget blir
            färre hushåll som får bidrag, eftersom de generella subventionerna
            går till i princip alla hushåll, medan bostadsbidragen inriktar
            sig på vissa hushåll, nämligen de som har låga inkomster och höga
            kostnader.
          </note>
          <note>
            Hans Göran Franck frågade också vilka effekter som Socialstyrelsens
            allmänna råd har haft. Det är en av de frågor som jag utgår från
            kommer att belysas av den forskningsinsats som socialforskningsinstituten
            nu kommer att göra, och som bekostas av regeringen och Konsumentverket
            tillsammans.
          </note>
          <note>
            Anita Johansson sade att regeringen måste ta initiativ för att
            ta reda på mer. Regeringen har redan tagit ett sådant initiativ,
            och vi räknar med att så småningom få fram bättre information
            om detta.
          </note>
          <note>
            En erfarenhet som många socialnämnder har är att de kommer in
            för sent i bilden. Det är inte alla hyresgäster som står inför
            vräkning som självmant tar kontakt med socialnämnden. Detta innebär
            att socialnämnderna ofta får kännedom om fallet för sent. Som
            reglerna nu är, kan de vara beredda att fatta beslut, men det
            kommer alltså för sent.
          </note>
          <note>
            Här är de förslag som hyreslagskommittén kommit med viktiga för
            att man så att säga skall kunna dra ut på tiden, så att socialnämnden
            får större möjligheter att ingripa. Det krävs då inte att det
            har gjorts en utbetalning, utan det räcker med det principiella
            beslutet för att kunna stoppa en vräkning. Det är ett viktigt
            framsteg för att förhindra att vi får ett antal onödiga vräkningar.
          </note>
          <note>
            Jag delar Anita Johanssons uppfattning att många hyresgäster,
            speciellt de som står inför sådana här ekonomiska problem, tillhör
            det glömda Sverige.
          </note>
          <note>
            Det är angeläget att vi på olika sätt genom lagändringar och
            förbättringar av socialtjänsten försöker verka för att undvika
            vräkningar.
          </note>
          <note>
            Vi kan på 90-talet se framför oss en period när de generella
            subventionerna kommer att minska, som jag tidigare sade. Jag tror
            inte att detta är ett problem som kommer att försvinna med den
            akuta ekonomiska krisen. Detta kommer att vara ett stort problem
            under hela 90-talet. Det gör det naturligtvis desto mer angeläget
            att vi bygger ut olika mekanismer för att hindra en snabb utslagning
            av människor, så att vi i stället på olika sätt kan förbättra
            stödinsatserna för dem som berörs.
          </note>
          <note type="speaker">
            Anf. 5 EVA ZETTERBERG (v):
          </note>
          <note>
            Fru talman! Det är bra att Hans Göran Franck har väckt den här
            interpellationen och följt upp de frågor som jag tog upp i en
            interpellation till socialminister Bengt Westerberg i våras. Detta
            är angeläget eftersom situationen när det gäller antalet vräkningar
            tyvärr inte har förbättrats. Den tendens till ökat antal vräkningar
            som vi såg då har fortsatt under året.
          </note>
          <note>
            Jag skall inte gå in på några siffror, eftersom Anita
          </note>
          <note>
            Johansson och Hans Göran Franck har tagit upp de siffror som
            är aktuella. Men jag vill tillägga att vi också har problemet
            med exekutiva auktioner.
          </note>
          <note>
            Antalet människor som har egna hem och ställs bostadslösa ökar.
            Situationen är också allvarlig för de människor där man fruktar
            att det skall bli en exekutiv auktion.
          </note>
          <note>
            Låt mig också ta upp vinklingen till regeringens bostadspolitik.
            Regeringen har föreslagit en höjning av bostadskostnaderna genom
            en minskning av subventionerna. Man gör det under
          </note>
          <note>
            1993 och 1994. Det sker tyvärr i samarbete med
          </note>
          <note>
            Socialdemokraterna och i en situation där ekonomin är mycket
            dålig i vårt land.
          </note>
          <note>
            Arbetslösheten ökar, och människors möjligheter att betala sin
            hyra minskar således. Den kombinationen är inte särskilt bra,
            även om jag förstår regeringens vilja att på sikt minska statens
            kostnader för bostadssubventioner. Den här minskningen kommer
            vid en mycket olämplig tidpunkt.
          </note>
          <note>
            Jag vill även fråga socialministern om kopplingen mellan antalet
            vräkningar och det faktum att vi i dag har ett ökat antal tomma
            lägenheter i vårt land.
          </note>
          <note>
            Den kombinationen är inte särskilt lyckad. En rad olika bostadsföretag
            betalar i dag hyra för tomma lägenheter, medan människor står
            helt utan bostad.
          </note>
          <note>
            Fru talman! När min interpellation behandlades i våras, och även
            i svaret på Hans Göran Francks interpellation nu, var vi inne
            på socialbidragen. De ökar ju drastiskt. Det har Bengt Westerberg
            själv lyft fram i olika sammanhang. Det är oroande att människor
            måste leva på bidrag.
          </note>
          <note>
            Men det är också oroande att socialtjänsten, i och med att man
            får fler uppgifter, inte hinner komma in på ett tidigt stadium.
            Därför tycker jag att det förslag som hyreslagskommittén har kommit
            fram till är mycket bra. Jag önskar att det snarast kan träda
            i kraft. I dag blir det både onödig administration och onödigt
            lidande när man tvingas gå till avhysning för att sedan i efterhand
            rädda en familj. Det vore bra om socialtjänsten kom in mycket
            tidigare.
          </note>
          <note>
            I min interpellation i våras till socialministern efterfrågade
            jag också undersökningar om vad som händer med de människor som
            vräks. Då fick jag ett mycket svävande svar. Jag var mycket otillfredsställd
            på den punkten. Därför tycker jag att det är bra att regeringen
            har tagit ytterligare kontakter här och att det kommer analyser
            av situationen. Men jag tror inte att det räcker, socialministern.
          </note>
          <note>
            Tidigare i diskussionen har vi varit inne på bostadsbidragen.
            Förändringen att lägga över bostadsbidragen på försäkringskassorna
            och att det blir en omedelbar koppling mellan inkomstminskning
            och eventuellt ökat bostadsbidrag är bra. Men det hör också till
            bilden att regeringen har höjt den lägre gränsen för bostadsbidrag.
            Det gör att en del människor kommer i kläm. Det är något som varken
          </note>
          <note>
            Vänsterpartiet eller Socialdemokraterna tycker är särskilt lyckat.
          </note>
          <note>
            Fru talman! Hans Göran Franck var inne på skuldsaneringslagen.
            Det är naturligtvis angeläget att den kommer till stånd. Det finns
            även andra frågor som rör detta. Det gäller den ekonomiska rådgivning
            som kommunerna står för i dag. När vi diskuterade i våras var
            den saken också på tapeten.
          </note>
          <note>
            Jag ser det som ett utmärkt förebyggande instrument för att hjälpa
            människor med dålig ekonomi.
          </note>
          <note>
            Det har visat sig att man faktiskt har kunnat sänka socialbidragen
            när man har använt sig av ekonomisk rådgivning i olika kommuner.
            Det leder inte till en totalt ökat kostnad, utan till minskade
            socialbidrag. Men framför allt får de familjer som annars står
            med stora skulder och problem hjälp att reda upp sin ekonomiska
            situation på ett bra sätt.
          </note>
          <note>
            Därför vill jag lägga till en fråga till socialministern:
          </note>
          <note>
            Har regeringen haft några ytterligare kontakter för att försöka
            få till stånd ekonomisk rådgivning i de kommuner som inte har
            det i dag? Och har regeringen haft några kontakter med de kommuner
            som har ekonomisk rådgivning, men som ibland lägger ner den därför
            att de inte anser sig ha råd med den?
          </note>
          <note type="speaker">
            Anf. 6 HANS GÖRAN FRANCK (s):
          </note>
          <note>
            Fru talman! Det är bra att
          </note>
          <note>
            Socialforskningsinstitutet har fått det här uppdraget. Hypotesen
            är att fler vanliga familjer blir vräkta. Jag tror att vi redan
            vet ganska mycket om detta. Inför hyreslagskommittén redovisade
          </note>
          <note>
            Socialstyrelsen och andra en hel del material som det är viktigt
            att titta på redan nu.
          </note>
          <note>
            Kronofogdemyndigheten, vars styrelse jag tillhör, har också ett
            rikhaltigt material. Det är bra att den här undersökningen, som
            skall bli klar i juni 1993, kommer till stånd, men vi vet redan
            tillräckligt för att agera på de områden som vi har talat om.
          </note>
          <note>
            En fråga som jag inte berörde och som jag också anser är viktig
            i det här sammanhanget är att vi snarast bör få en lagfäst socialförsäkringsnorm.
          </note>
          <note>
            Detta får inte dröja för länge. Den frågan är mycket viktig.
            Jag skulle vilja ha en kommentar från Bengt
          </note>
          <note>
            Westerberg på den punkten.
          </note>
          <note>
            Bengt Westerberg berörde inte lagförslaget om skuldsanering.
            Skuldsatta hyresgäster drabbas när kommunerna skär ner på konsumentvägledningen.
          </note>
          <note>
            Samtidigt driver Konsumentverket skuldsaneringsprojekt som har
            varit av betydelse.
          </note>
          <note>
            Det här förslaget går ju längre. Remissvaren har varit positiva.
            En nästan enig opinion står bakom detta. Därför tycker jag att
            det finns all anledning att genomföra ett förslag i den riktningen,
            men jag saknar Bengt Westerbergs kommentar.
          </note>
          <note type="speaker">
            Anf. 7 ANITA JOHANSSON (s):
          </note>
          <note>
            Fru talman! Jag skulle vilja ha en kommentar från
          </note>
          <note>
            Bengt Westerberg om vad han tänker göra åt de speciella problemen
            i storstäderna. Det skulle också vara bra om vi i debatten får
            höra vad Bengt
          </note>
          <note>
            Westerberg tycker om en skuldsaneringslag. Är socialministern
            beredd att skynda på den här frågan i regeringen? Jag tror att
            det är enormt viktigt.
          </note>
          <note>
            Det Eva Zetterberg sade om ekonomisk rådgivning stämmer. I varenda
            kommun skär man ner på konsumentrådgivning och ekonomisk rådgivning.
          </note>
          <note>
            Det sker nu när de behövs mer än någonsin. Det skulle vara bra
            att få höra vad Bengt Westerberg tänker göra åt detta.
          </note>
          <note>
            Anf. 8 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Låt mig börja med Anita Johanssons fråga om storstäderna.
            Svaret är att vi inte har några speciella planer för storstäderna.
            De åtgärder vi vidtar gäller generellt. Däremot är problemen på
            det här området ofta koncentrerade till storstäderna. Det innebär
            att de åtgärder vi vidtar eller förbereder i praktiken ofta kommer
            att bli av störst betydelse i storstäderna.
          </note>
          <note>
            Eva Zetterberg påpekade att samtidigt som vräkningarna ökar finns
            det tomma lägenheter. Det är naturligtvis alldeles sant. Nu beror
            ju vräkningarna på att människor inte kan betala sina hyror. Samtidigt
            är naturligtvis de som äger bostäderna angelägna om att få in
            inkomster för de bostäder som man upplåter. Det är inte alldeles
            lätt att bara koppla ihop personer utan bostäder med tomma lägenheter,
            om det inte finns betalningsförmåga. Där krävs det att samhället
            går in på olika sätt och ser till att de personer som inte har
            lägenheter eller hotas av att bli vräkta kan betala, åtminstone
            i ett övergångsskede.
          </note>
          <note>
            Eva Zetterberg pekade också på att socialbidragen ökar. Det är
            alldeles riktigt. Hans Göran Franck var inne på tanken på en socialförsäkringsnorm.
          </note>
          <note>
            Man kan säga att vi i praktiken har en sådan norm i dag genom
            att de personer som söker socialbidrag och inte får det på en
            rimlig nivå, har möjlighet att överklaga detta.
          </note>
          <note>
            De får alltid rätt till socialbidrag när de överklagar.
          </note>
          <note>
            Men det hindrar inte att systemet har stora brister.
          </note>
          <note>
            Socialtjänstkommittén ser nu över dessa brister och kommer att
            presentera ett betänkande den 1 mars.
          </note>
          <note>
            Jag hoppas att efter remissomgången kunna återkomma till riksdagen
            nästa höst med förslag till ändrade regler för socialbidrag.
          </note>
          <note>
            Hans Göran Franck ställde en fråga om skuldsaneringslagen. Ja
            ber om ursäkt för att jag glömde att svara på den frågan i mitt
            förra inlägg.
          </note>
          <note>
            Jag är principiellt positiv till att genomföra en skuldsaneringslag.
            Frågan bereds inom
          </note>
          <note>
            Justitiedepartementet. Jag har inte en alldeles klar bild över
            exakt hur tidsplanen ser ut. Men man skall inte överdriva effekterna
            av en skuldsaneringslag på de problem som vi nu talar om. Skuldsanering
            kan endast bli aktuell i exceptionella fall. Många av de personer
            som blir föremål för vräkning kommer över huvud taget inte att
            beröras av skuldsaneringslagen. Kopplingen är inte fullt så stark
            som man skulle kunna tro av Hans Görans
          </note>
          <note>
            Francks utläggning. Men självklart är skuldsanering i många sammanhang
            viktig och nödvändig. Frågan diskuteras just nu i regeringskansliet.
          </note>
          <note>
            Den ekonomiska rådgivningen är också viktig i det här sammanhanget.
            Regeringen har nyligen tagit initiativ till att uppdra åt Konsumentverket
            att bedriva försöksverksamhet i några kommuner. Om jag minns rätt
            skall denna försöksverksamhet gälla både skuldsanering och ekonomisk
            rådgivning i ett par kommuner i landet. Tanken är att de erfarenheterna
            skall ligga till grund för en vidare bedömning av dessa frågor.
            Civilministern har tagit detta initiativ. Jag känner tyvärr inte
            till detaljerna i det projektet. Men ett beslut har nyligen fattats
            av regeringen.
          </note>
          <note>
            Hans Göran Franck frågade också om ett förslag till ny hyreslag
            skall komma före jul. Jag kan tyvärr inte ge ett exakt svar på
            frågan om tidsplanen.
          </note>
          <note>
            Enligt de uppgifter jag har inhämtat skall lagrådsremissen komma
            någon gång under den närmaste tiden.
          </note>
          <note>
            Eva Zetterberg var tveksam till höjningen av den nedre hyresgränsen
            i bostadsbidragssystemet. Det kan man naturligtvis vara, i synnerhet
            i ett läge när realinkomsterna över huvud taget inte ökar. Men
            generellt, sett över en längre period, är det rimligt att höja
            både den nedre och den högre hyresgränsen. Man får alltså utgå
            från att när realinkomsterna ökar avsätter människor en del till
            att betala höjda hyror. Däremot kan man diskutera när utvecklingen
            av realinkomsterna är sämre ett visst år om det är rimligt eller
            inte att höja den nedre hyresgränsen.
          </note>
          <note>
            Fru talman! Jag tror att jag därmed har svarat på de flesta frågorna.
          </note>
          <note type="speaker">
            Anf. 9 EVA ZETTERBERG (v):
          </note>
          <note>
            Fru talman! Socialministern tog upp frågan om socialförsäkringsnormen.
            Vi har diskuterat den frågan tidigare. Jag tycker naturligtvis
            att det är bra att socialtjänstkommittén skall komma med ett förslag.
            Men jag beklagar att det inte kommer att ske förrän till våren
            1993. Eftersom Bengt
          </note>
          <note>
            Westerberg i svaret på min interpellation i våras --
          </note>
          <note>
            och vid en rad andra tillfällen -- uttryckte upprördhet över
            den låga nivå på socialbidragen som en del kommuner har, skulle
            jag önska att socialministern tydligare ville uttrycka hur viktigt
            det är att det finns en acceptabel lägsta nivå för hela landet.
          </note>
          <note>
            Vi vet att en del människor överklagar och att de får rätt. Den
            rätten skall vi värna om, och den skall finnas kvar. Men vi vet
            också att en rad människor som av olika skäl inte överklagar skulle
            i lika hög grad som andra behöva socialbidrag. Därför tycker jag
            att det är bättre att ha en acceptabel lägre gräns på socialbidraget
            än att man skall behöva överklaga för att få ett acceptabelt socialbidrag.
          </note>
          <note>
            Vidare har vi frågan om den ekonomiska rådgivningen. Det är bra
            att försöksverksamheten finns ute i kommunerna. Men rådgivningen
            finns på alldeles för få ställen. Jag önskar att den fanns i de
            flesta kommunerna i vårt land. Nu vet vi att en orsak är kommunernas
            dåliga ekonomi. Där kommer vi tillbaks till frågan om de indragna
            statsbidragen och den viktiga roll regeringen har.
          </note>
          <note>
            Indragningen av 7,5 miljarder kronor i statsbidrag till kommunerna
            bidrar givetvis till att kommunerna inte är angelägna om att åta
            sig uppgifter som de inte är tvungna till enligt lag.
          </note>
          <note>
            Fru talman! Slutligen har vi frågan om den nedre gränsen av hyrorna
            för att få bostadsbidrag. Visst är det bra att anpassa bidragen
            till människors inkomster. Men vi vet att det i dag är få människor
            som får ökade realinkomster. Situationen i landet är ju att allt
            fler får minskade realinkomster. Därför beklagar jag att man från
            regeringens sida vill höja den nedre gränsen. Det kommer självklart
            att drabba människor och kanske i slutändan att öka på antalet
            vräkningar.
          </note>
          <note type="speaker">
            Anf. 10 HANS GÖRAN FRANCK (s):
          </note>
          <note>
            Fru talman! Det ökade antalet vräkningar är en skamfläck för
            vårt land, socialministern. De hör inte hemma i Social-Sverige,
            och de är inte förenliga med en politik som skall värna om det
            glömda Sverige. Vi måste verkligen agera kraftfullt för att vända
            strömmen och minska antalet vräkningar.
          </note>
          <note>
            Huvudfrågan är att inte urvattna hyreslagskommitténs förslag.
            Det är också angeläget att lagrådsremissen kommer snart. Jag vill
            erinra socialministern om att det är ett år sedan kommittéförslaget
            lades fram. Nu är det verkligen angeläget att få lagrådsremissen
            före jul.
          </note>
          <note>
            Jag anser att det bör bli en lagstadgning av socialbidragsnormen.
          </note>
          <note>
            Jag tycker att det socialministern har sagt om skuldsaneringslagen
            är bra. De invändningar som justitieministern har haft är inte
            bärande på den punkten.
          </note>
          <note>
            Anf. 11 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Jag tycker, liksom Eva Zetterberg och
          </note>
          <note>
            Hans Göran Franck, att det i princip skall finnas en lägsta nivå
            i socialbidragsnormen -- om nuvarande teknik skall användas. Socialtjänstkommittén
            prövar nu om en viss flexibilitet skall tillåtas i landet med
            besvärsrätt eller om ett krontal skall fastställas som justeras
            från år till år i lagstiftningen. På den punkten vill jag för
            dagen inte binda mig.
          </note>
          <note>
            Jag är mycket oroad över att det finns en rad kommuner som i
            dag lägger normen på en låg nivå.
          </note>
          <note>
            Även om besvärsrätten finns, tar den tid för den enskilde, och
            processen måste göras om gång på gång om kommunerna envisas med
            att ligga kvar på en låg nivå. Det behövs en ny ordning på den
            punkten. Jag hoppas att kunna återkomma till riksdagen under nästa
            år med förslag till ny socialbidragsnorm i någon mening.
          </note>
          <note>
            Då har vi frågan om ekonomisk rådgivning. Det finns en omfattande
            försöksverksamhet som har bedrivits i Malmöhus län som så småningom
            skall avrapporteras till regeringen. Man har begärt förlängd tid
            för denna verksamhet, eftersom man inte har ansett sig få in tillräckligt
            med material för att kunna rapportera till regeringen. Vi kommer
            alltså att där få ett visst underlag.
          </note>
          <note>
            Vi jobbar med hyreslagkommitténs förslag. Det avgörande är kanske
            inte om lagrådsremissen kommer fram före jul, utan det avgörande
            är att det kommer ett förslag till riksdagen under nästa år. Jag
            räknar med att det skall gå.
          </note>
          <note type="speaker">
            Anf. 12 EVA ZETTERBERG (v):
          </note>
          <note>
            Fru talman! Jag instämmer till fullo med Hans
          </note>
          <note>
            Göran Franck och Anita Johansson i den oro de känner för det
            ökade antalet vräkningar. Det finns all anledning för Socialdepartementet
            och den ansvariga regeringen att se över dessa frågor för att
            stoppa denna utveckling.
          </note>
          <note>
            Vi har vid andra tillfällen här i kammaren diskuterat det ökade
            antalet hemlösa i Sverige. Då och då får vi i annonser från Stadsmissionen
            och andra hjälporgan veta att antalet hemlösa ökar i vårt land.
            Det här var ett problem som jag inte trodde kunde öka i omfattning
            i vårt land, utan som jag trodde hörde hemma i tredje världen
            och i delar av England med den sociala situation som råder där.
            Faktum är att det finns tecken som tyder på att antalet hemlösa
            ökar i vårt land.
          </note>
          <note>
            I andra debatter har socialministern sagt hur svårt det är att
            råda på denna situation och att hitta bra lösningar för de människor
            som har blivit hemlösa.
          </note>
          <note>
            Det är då viktigt att från regeringens och riksdagens sida lägga
            fast att alla åtgärder som kan vidtas skall sättas in för att
            stoppa vräkningar, så att människor skall kunna bo kvar och leva
            i en socialt bra miljö.
          </note>
          <note>
            Det här måste göras, så att inte antalet hemlösa ökar och en
            sådan situation skapas som den i
          </note>
          <note>
            England och tredje världen.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1992/93:26 om hemspråksstödet i förskolan
          </note>
          <note>
            Anf. 13 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Maj-Inger Klingvall har frågat mig vilka åtgärder
            jag är beredd att vidta för att säkerställa hemspråksstödet i
            förskolan. I
          </note>
          <note>
            interpellationen redovisas vissa uppgifter ur en rapport från
            Socialstyrelsen som visar att antalet barn som får hemspråksstöd
            i förskolan minskar.
          </note>
          <note>
            1991 fanns nära 34 000 invandrar- och flyktingbarn i den svenska
            förskolan, vilket innebär att en tiondel av barnen i förskolan
            har dubbel kulturtillhörighet och ett annat hemspråk än svenska.
          </note>
          <note>
            Jag delar Maj-Inger Klingvalls uppfattning när det gäller vikten
            av hemspråksstöd i förskolan.
          </note>
          <note>
            Förskolans mål för invandrarbarnen är att lägga grunden för en
            aktiv tvåspråkighet och dubbel kulturell identitet. Det är således
            inte en fråga om hemspråk eller svenska, utan att låta barnen
            utveckla de bägge språken parallellt. Såväl forskning som erfarenhet
            tyder på att det särskilt för de yngsta barnens trygghet och språk-
            och identitetsutveckling är viktigt att det finns personal i barnomsorgen
            som behärskar barnens båda språk och därigenom länkar samman hemmet
            och barnomsorgen.
          </note>
          <note>
            Enligt vad som kan utläsas ur de senaste statsbidragsansökningarna
            saknar 98 kommuner hemspråksstöd i förskolan och i 95 kommuner
            minskade antalet barn med hemspråksstöd under
          </note>
          <note>
            1991. Men bilden är splittrad. I 68 kommuner ökade antalet barn
            som fick hemspråksstöd. I 63
          </note>
          <note>
            kommuner ges minst hälften av invandrarbarnen hemspråksstöd.
            I 23 kommuner får minst 90 % av invandrarbarnen hemspråksstöd.
          </note>
          <note>
            Sammanfattningsvis kan utläsas att insatserna för invandrar-
            och flyktingbarn i förskolan i form av hemspråksstöd har minskat.
            Variationen är stor mellan olika kommuner. I vissa kommuner får
            nästan alla förskolebarn med annat hemspråk stöd om föräldrarna
            så önskar. I andra kommuner är det bara barn som har mycket starka
            skäl till det som får hemspråksstöd eller också saknas möjligheten
            helt.
          </note>
          <note>
            Från den 1 januari 1993 kommer bidraget för invandrar- och flyktingbarn
            i barnomsorgen att ingå i det generella statsbidraget till kommunerna.
          </note>
          <note>
            Vad det nya statsbidragssystemet kommer att innebära för stödet
            till invandrarbarnen i förskolan, vet vi ännu inte. Jag konstaterar
            dock att hemspråksstödet, trots att det särskilda statsbidraget
            till invandrarbarnen i förskolan funnits i många år och utgjort
            en klar markering av frågans betydelse, inte är en självklar verksamhet
            i alla kommuner.
          </note>
          <note>
            För de flesta verksamheter för barn finns mer eller mindre väldefinierade
            nationella mål uppställda.
          </note>
          <note>
            Det gäller t.ex. för barnomsorgen, för invandraroch flyktingpolitiken
            och för hemspråksstödet i förskolan. Det är viktigt att dessa
            nationella mål kan upprätthållas.
          </note>
          <note>
            Mot denna bakgrund har Socialstyrelsen fått regeringens uppdrag
            att följa utvecklingen i ett antal kommuner och landsting, för
            övrigt tillsammans med bl.a. Barnmiljörådet. Uppdraget omfattar
            all verksamhet för barn, men några områden har särskilt framhållits
            som prioriterade.
          </note>
          <note>
            Ett av dessa är barnomsorgen, där Socialstyrelsen bl.a. har uppdraget
            att följa utvecklingen av invandrar- och flyktingbarnens situation
            med avseende på hemspråksstödets omfattning och inriktning.
          </note>
          <note>
            Socialstyrelsen skall senast den 1 mars 1993 till regeringen
            lämna en redovisning av situationen inom berörda områden under
            hösten 1992. Senast den 1 mars 1994 skall Socialstyrelsen redovisa
            utvecklingen under den mellanliggande perioden och även föreslå
            eventuella åtgärder som kan föranledas av den.
          </note>
          <note>
            En annan satsning på invandrar- och flyktingbarn, som Socialdepartementet
            har tagit initiativet till, är den projektverksamhet som nu pågår
            och vars syfte är att ge barnomsorgspersonal som arbetar med invandraroch
            flyktingbarn kunskaper, stöd och handledning. Sammanlagt har 5
            miljoner kronor per år under en treårsperiod ställts till förfogande
            av regeringen ur Allmänna arvsfonden för detta ändamål. Under
            det första året har tolv projekt påbörjats, varav flera har bred
            spridning över landet.
          </note>
          <note>
            Det är min avsikt att vi genom dessa åtgärder dels skall få fram
            ett bättre faktaunderlag, dels skall kunna bidra till kunskaper
            och metodutveckling när det gäller invandrar- och flyktingbarnen
            i barnomsorgen.
          </note>
          <note>
            Jag kommer att noggrant följa frågan om hemspråksstödets utveckling
            i förskolan även i fortsättningen.
          </note>
          <note type="speaker">
            Anf. 14 MAJ-INGER KLINGVALL (s):
          </note>
          <note>
            Fru talman! Jag vill tacka socialministern för svaret.
          </note>
          <note>
            Det var tillfredsställande att höra att Bengt
          </note>
          <note>
            Westerberg tagit del av Socialstyrelsens nedslående rapport om
            hemspråksstödet i barnomsorgen. Jag är också glad över de åtgärder
            som hittills har vidtagits när det gäller uppdraget till
          </note>
          <note>
            Socialstyrelsen om barns villkor och de projektpengar från Allmänna
            arvsfonden som säkert kommer till god användning. Låt mig också
            säga att jag inte betvivlar socialministerns engagemang i denna
            fråga.
          </note>
          <note>
            Ändå är det något väsentligt som fattas i svaret.
          </note>
          <note>
            Hur tänker Bengt Westerberg ta steget från teori till praktik?
            Hur ta steget från rapporternas och projektens värld till verkligheten
            som möter invandrar- och flyktingbarnen ute i kommunerna?
          </note>
          <note>
            Hur ser de konkreta åtgärderna ut som skulle kunna säkerställa
            dessa barns rätt till hemspråksstöd i förskolan?
          </note>
          <note>
            I tvåspråkiga daghemsgrupper med tvåspråkig personal får barnen
            både svenskan och sitt hemspråk på ett enkelt och naturligt sätt.
            Små barn lär sig inte språk. De får språken på köpet, när de tillsammans
            med andra barn och vuxna lär känna omvärlden, människorna närmast
            omkring, och sig själva, först med sinnena, sedan med hjälp av
            språket. Begränsningarna sitter inte i huvudet på barnen. Möjligheter
            och hinder för barns språkutveckling skapas av människor kring
            barnet.
          </note>
          <note>
            Det är en mycket kortsiktig politik att inte måna om dessa barn.
            De blir nämligen stora en dag, och det går rätt fort. Då är det
            för sent att reparera försummelserna från deras barndom. Långsiktigt
            är det vår inställning till språket och kulturen som kommer att
            avgöra flyktingbarnens framtid i
          </note>
          <note>
            Sverige.
          </note>
          <note>
            Två dagar i oktober träffades här i Stockholm ungefär 150 människor
            från hela Sverige till en rikskonferens om invandrar- och flyktingbarnen
            i barnomsorgen. Det var personal från barnomsorgen och flyktingmottagandet
            i kommunerna med bred och mångårig kompetens.
          </note>
          <note>
            Många känslor fanns representerade: ilska, sorg och bitterhet
            över att en verksamhet som mödosamt byggts upp under flera år
            nu var på väg att raseras i många kommuner.
          </note>
          <note>
            Mot detta ställdes en redovisning av flera intressanta projekt,
            bl.a. från Huddinge, Rinkeby och Luleå, som speglade glädje, optimism
            och framtidstro. Men hängande i luften fanns hela tiden frågan:
            Hur skall vi klara att gå vidare, att motivera hemspråksstödet
            i kommunernas tuffa budgetmanglingar? Eller ännu mer konkret:
            Hur skall vi förmå beställarnämnderna att beställa hemspråksstöd?
          </note>
          <note>
            Fru talman! Jag vill nämna tre faktorer som försvårar läget.
            För det första befinner sig många kommuner i en ekonomisk kris,
            där risken är uppenbar att udda gruppers behov ifrågsätts.
          </note>
          <note>
            Invandrar- och flyktingbarnen är en sådan grupp.
          </note>
          <note>
            Dessutom är det ont om starka talesmän eller -
          </note>
          <note>
            kvinnor för dessa barn. Ofta används också argumentet att många
            flyktingföräldrar vill att barnen skall lära sig svenska så fort
            som möjligt.
          </note>
          <note>
            För det andra genomförs i rask takt omfattande organisationsförändringar
            i många kommuner. Det gäller privatisering av framför allt barnomsorgen,
            men också skolan. Skolpeng och barnomsorgspeng införs för att
            ge valfrihet åt föräldrar i val av skola och barnomsorg. Men systemet
            har en baksida.
          </note>
          <note>
            Hur skall man klara att få en vettig planering av tvåspråkiga
            grupper i barnomsorgen, hemspråksträning i fembarnsgrupper och
            hemspråksklasser på lågstadiet? Strävan efter ökad valfrihet får
            inte ske på en del barns bekostnad.
          </note>
          <note>
            För det tredje kommer dessutom det generella statsbidragssystemet
            fr.o.m. årsskiftet. Bengt
          </note>
          <note>
            Westerbergs kommentar till detta i interpellationssvaret är att
            vi ännu inte vet vad det kommer att betyda. Nej, det vet vi inte,
            men jag har väldigt svårt att tro att det skulle innebära ökade
            satsningar på barnomsorg och hemspråk.
          </note>
          <note>
            Det är också stötande att variationerna är så stora mellan kommunerna.
            I vissa kommuner får nästan alla barn i förskoleåldern med annat
            hemspråk hemspråksstöd om föräldrarna önskar det. I andra kommuner
            är det bara barn som har mycket starka skäl som får hemspråksstöd
            eller inga barn alls. De nationella målen uppfylls alltså inte.
          </note>
          <note>
            Vad drar socialministern för slutsats av detta? När det gäller
            barnomsorgen har Bengt Westerberg i ett och ett halvt år sagt
            att det skall bli en lagstadgad rätt till barnomsorg. Det tycker
            jag är mycket bra, men problemet är att vi aldrig får se något
            förslag.
          </note>
          <note>
            Först gick hela förra riksdagsåret till ända utan något förslag.
            Nu har snart hela höstterminen i riksdagen gått utan något förslag.
            Ändå kan vi läsa var och varannan vecka att Bengt Westerberg har
            varit på konferens eller kurs eller möte och pratat om nödvändigheten
            av en barnomsorgslag. Men vi får aldrig se någon, trots att det
            finns majoritet i riksdagen för ett sådant förslag.
          </note>
          <note>
            Jag tror, precis som socialministern, att det behövs en starkare
            markering av de nationella målen än vad nuvarande lagstiftning
            ger vid handen.
          </note>
          <note>
            Konsekvenserna kan vi se när det gäller hemspråksundervisningen
            i skolan, som till skillnad från hemspråksstödet i barnomsorgen
            har lagstöd.
          </note>
          <note>
            Hur ser socialministern på möjligheterna att starkare markera
            de nationella målen via lagstiftning? Är det inte trots allt en
            konkret åtgärd, som skulle kunna säkerställa dessa barns rätt
            till hemspråksstöd i barnomsorgen?
          </note>
          <note type="speaker">
            Anf. 15 CLAUS ZAAR (nyd):
          </note>
          <note>
            Fru talman! Hemspråksstödet i förskolan behöver omprövas och
            förändras. Vi måste se på sambandet mellan resultat och kostnader.
            I t.ex. Stockholm bedrivs träning i nästan ett femtiotal olika
            språk för omkring 1 500 barn. Situationen är liknande i andra
            kommuner, även om antalet varierar.
          </note>
          <note>
            Vi i Ny demokrati vill pröva nya alternativ. Låt föreningar få
            möjlighet att utveckla en alternativ verksamhet. Det kan ge både
            billigare och bättre resultat för fler barn. Låt oss aktivera
            föräldrarna för att kunna genomföra en förändring av hemspråksarbetet.
          </note>
          <note>
            Jag vill att socialministern ger sin syn på hur föreningarna
            skall kunna bli ett alternativ för åtminstone de äldre förskolebarnen.
            Vi måste genomföra verksamheten till lägsta möjliga kostnad och
            uppnå önskvärda mål för så stor del av barnen som möjligt.
          </note>
          <note>
            De 98 kommuner som saknar hemspråksstöd i förskolan oroar, och
            jag ber nu socialministern om en signal till dessa att pröva nya,
            billigare modeller för hemspråksstöd. Där bör föreningarna kunna
            få en plats och visa på nya alternativ, så att kommunernas nuvarande
            lösningar kan förändras.
          </note>
          <note>
            Av socialministerns svar och rapporter från
          </note>
          <note>
            Kommunförbundet är det tydligt att kommunerna i de flesta fall,
            liksom vi nydemokrater, tycker att undervisningen i svenska är
            viktigast för att invandrarbarnens anpassning och förståelse skall
            underlättas.
          </note>
          <note>
            Fru talman! Arbete utfört enligt min motion om
          </note>
          <note>
            Projekt samhällsnytta, som innebär att den som får bidrag i samhället
            skall göra en arbetsinsats som hjälper till med arbetsuppgifter
            som annars inte skulle kunna utföras, kan kanske vara en utväg
            för en del kommuner. Vi är ju alla medvetna om det ekonomiska
            stålbad som väntar och delvis har påbörjats ute i kommunerna,
            och för att kunna hävda hemspråksstödet måste vi hitta nya lösningar.
          </note>
          <note type="speaker">
            Anf. 16 SINIKKA BOHLIN (s):
          </note>
          <note>
            Fru talman! Det som oroar mig i den här debatten är de trender
            och attityder som är vanliga i Europa i dag och som också verkar
            sprida sig till Sverige och den svenska riksdagen. Man talar om
            barn som resultat och som kostnad, och detta drabbar barn och
            speciellt de barn som kanske har det svårast i vårt land.
          </note>
          <note>
            Bland barn i Sverige utgör invandrar- och flyktingbarn en stor
            men också heterogen grupp.
          </note>
          <note>
            De har andra uppväxtvillkor än övriga barn och befinner sig ofta
            i en mycket utsatt situation. De kan mötas av främlingsfientlighet
            och rasism, och de kan diskrimineras på olika sätt. Till detta
            kommer skillnader i kultur, språk, vanor och uttryckssätt. Vissa
            kommer hit utan några anhöriga och saknar helt stöd av vuxna.
          </note>
          <note>
            Många flyktingbarn har själva eller genom anhöriga erfarenhet
            av våld, förtryck och kanske tortyr. Uppbrottet från hemlandet
            och flykten till ett annat land får ofta svårare konsekvenser
            för barn än för vuxna, eftersom barn har svårare att förstå orsaken
            till flykten. Det är mycket viktigt att ha detta i åtanke vid
            planeringen och genomförandet av mottagandet av flyktingbarn inom
            barnomsorgen och vid hemspråksstöd.
          </note>
          <note>
            I den allmänna debatten, framför allt i massmedierna, beskrivs
            ungdomar i allmänhet och invandrarungdomar i synnerhet oftast
            som ett problem. Men vi skall komma ihåg att de en gång har varit
            barn. Som socialministern säger i sitt svar tyder såväl forskning
            som erfarenhet på att det särskilt för de yngsta barnens trygghet,
            språk och identitetsutveckling är viktigt att det finns personal
            i barnomsorgen som behärskar barnets båda språk och därigenom
            länkar samman hemmet och barnomsorgen och bygger en bra och stabil
            grund för barnets fortsatta utveckling. Om det är någonstans som
            vi måste kunna satsa ordentligt är det just inom detta område.
          </note>
          <note>
            Men som jag sade har den tilltagande ekonomiska krisen, den höga
            arbetslösheten, bostadsbristen och växande klyftor mellan rika
            och fattiga under de senaste åren skapat en desillusion bland
            många människor i dagens Västeuropa. Invandrare och flyktingar
            är i dagens Europa återigen syndabockar.
          </note>
          <note>
            Tyvärr har även vi i Sverige drabbats av den här trenden, varigenom
            det blir legitimt att minska resurserna för t.ex. hemspråksstöd
            inom kommunernas barnomsorg.
          </note>
          <note>
            Dagens invandrar- och flyktingbarn är morgondagens vuxna i Sverige.
            Vi måste se helheten och inte fastna i detaljer. Att se tvåspråkighet
            som en tillgång i samhället borde vara självklart. Det kan inte
            vara störande för oss vuxna att höra våra barn tala många olika
            språk.
          </note>
          <note>
            Om vi inte har råd att satsa på barn och deras språkutveckling,
            är det stor risk att vi kommer att få mycket besvärliga problem
            i framtiden.
          </note>
          <note>
            Till slut, fru talman: Visst är det bra med
          </note>
          <note>
            Socialstyrelsens uppföljning, men frågan är om den räcker. Denna
            uppföljning sträcker sig över flera år, och när vi får resultatet
            är det kanske, som Maj-
          </note>
          <note>
            Inger Klingvall säger, för sent. Vi har förlorat mycket tid.
            Vore det inte bättre att uppmana kommunerna att i de kommunala
            förskoleplanerna konkret uttrycka de ambitioner som man har och
            de åtgärdsprogram som man tänker sig för att främja en aktiv tvåspråkighet
            och en aktiv mångkulturell vardag?
          </note>
          <note type="speaker">
            Anf. 17 LAHJA EXNER (s):
          </note>
          <note>
            Fru talman! Jag vill liksom Maj-Inger Klingvall tacka Bengt Westerberg
            för det väl genomarbetade svaret på Maj-Inger Klingvalls interpellation.
            Jag delar Maj-Inger Klingvalls oro för utvecklingen ute i kommunerna.
            Ännu djupare blir min oro med tanke på det nya statsbidragssystemet,
            som faktiskt lägger större ansvar hos kommunerna.
          </note>
          <note>
            Vi har ingen anledning att tvivla på det engagemang, den inlevelseförmåga
            och den känsla som Bengt Westerberg visar i dessa frågor, men
            tyvärr är det ganska tunnsått med sådana människor ute i landet.
            De kunskaper som erfordras är ju inte sådana som man får på köpet
            eller skaffar sig med vänster hand, utan för att få dessa krävs
            det många gånger ett mångårigt arbete bland och ett samarbete
            med människor med en annan kulturell och språklig bakgrund.
          </note>
          <note>
            Vi har också många exempel i landet. Nästan dagligen möter jag
            i mitt arbete människor från vuxenutbildningen, särvux -- från
            folkhögskolorna -- som försöker reparera de skador som brister
            i, eller helt utebliven, hemspråksträning och hemspråksundervisning
            har orsakat för invandrarbarn. Dessa ungdomar befinner sig i dag
            i 25--30-årsåldern. Med misslyckad skolgång bakom sig får de nu
            försöka börja om igen. Och jag kan intyga att det kostar massor
            av pengar och stora ansträngningar både för lärare och för dessa
            ungdomar. Det är en mycket stor räkning som vi får betala. Jag
            hoppas verkligen att vi slipper göra om samma misstag som man
            gjorde från början.
          </note>
          <note>
            Det är en jättestor tillgång för Sverige att ha många människor
            som redan från grunden får två språk med sig. Det är då också
            lättare att lära sig språk nummer tre och fyra.
          </note>
          <note>
            Jag har också i internationella sammanhang mött bl.a. simultantolkar
            som vuxit upp i mångkulturella hem, med välutbildade föräldrar,
            med barnsköterskor som har talat flera språk med barnen. Dessa
            har då inte behövt någon hemspråksträning, och de har ändå fått
            en mycket gedigen språklig grund. Men detta är inte verkligheten
            för invandrarfamiljer i Sverige. Det är ytterst få invandrarfamiljer
            som har sådana förhållanden. De flesta familjer försöker efter
            bästa förmåga och efter bästa förstånd stötta sina barn, och även
            andras barn. Jag känner många invandrare som själva också är mycket
            engagerade i invandrarföreningar och andra föreningar, t.ex.
          </note>
          <note>
            idrottsföreningar, och stöttar även andras barn och ungdomar.
            De säljer lotter, de fungerar som idrottsledare osv. Men detta
            räcker inte, utan det behövs också förståelse och insatser från
            det s.k.
          </note>
          <note>
            storsamhället, alltså från oss alla.
          </note>
          <note>
            Anf. 18 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Låt mig säga att jag kan instämma i allt som Maj-Inger
            Klingvall, Sinikka Bohlin och Lahja
          </note>
          <note>
            Exner har sagt här från talarstolen. Jag vill kommentera ett
            par saker Maj-Inger Klingvall tog upp och som andra har återkommit
            till.
          </note>
          <note>
            Först gäller det effekten av det nya statsbidraget.
          </note>
          <note>
            Jag håller med om att man kan befara att det nya statsbidraget
            leder till minskade satsningar på hemspråksstöd till förskolebarn.
            Den oron baserar jag på att redan den omläggning av stödet som
            skedde 1991 och som innebär att man gick från ett direkt stöd
            åt hemspråksundervisning för förskolebarn till ett generellt stöd
            till alla flyktningoch invandrarbarn i förskolan -- att man alltså
            släppte kopplingen till hemspråksstöd -- har lett till en minskning
            redan under 1991 och sannolikt under
          </note>
          <note>
            1992. Jag delar alltså den oro som flera talare har gett uttryck
            för här.
          </note>
          <note>
            Liksom Maj-Inger Klingvall tycker jag också att i ett läge när
            man har en starkt decentraliserad struktur i samhället, när kommunerna
            får ett stort ansvar för att förverkliga politiska mål på olika
            områden, är det också rimligt att statsmakterna, när det finns
            anledning till det, formulerar nationella mål och följer upp hur
            målen förverkligas ute i kommunerna. Det är det viktigaste skälet
            till att jag länge har arbetat för att vi skall förändra socialtjänstlagen
            vad gäller barnomsorgen; det är snarare fråga om det än om en
            speciell barnomsorgslag. Vi är helt överens på denna punkt.
          </note>
          <note>
            Som Maj-Inger Klingvall väl känner till, finns det ett starkt
            motstånd från den kommunala sidan, och vi har också en hel del
            diskussioner, får jag väl erkänna -- det är ingen större hemlighet
            -- i regeringen om detta. När det gäller kommunerna är det inte
            bara fråga om personer från vissa borgerliga partier, utan också
            socialdemokraterna, t.ex. i Kommunförbundets styrelse, motarbetar
            aktivt den här tanken på en skärpt lagstiftning på detta område.
            Men jag hoppas fortfarande kunna återkomma till riksdagen så småningom
            med ett förslag i denna fråga, förhoppningsvis under våren.
          </note>
          <note>
            Jag är inte heller främmande för tanken att man skulle ge ett
            lagstöd till hemspråksstödet i förskolan på ett eller annat sätt.
            Frågan har inte prövats särskilt, men min principiella inställning
            till detta uppslag från Maj-Inger Klingvall är positiv.
          </note>
          <note>
            Låt mig så, fru talman, kommentera Claus Zaars olika frågor och
            uppslag. Claus Zaar sade att för
          </note>
          <note>
            Nydemokraterna är svenska viktigast. Ja, hela vår diskussion
            går ju ut på att man skall lära små barn tvåspråkighet, kanske
            med sikte på tre eller fyra språk, som Lahja Exner sade. Det handlar
            inte om att de skall lära sig hemspråket i stället för att lära
            sig svenska, utan de skall göra både--och. Mycken pedagogisk forskning
            och annan forskning visar att ordentliga kunskaper i hemspråket,
            det språk som ofta talas i deras eget hem, betyder mycket för
            att de också skall kunna lära sig svenska på ett bra sätt.
          </note>
          <note>
            Jag låg faktiskt i sängen i morse och läste för min lille son
            en saga, som en kvinna vid namn Gunilla
          </note>
          <note>
            Lundgren har skickat till mig. Den här boken har hon skrivit
            tillsammans med en flicka från
          </note>
          <note>
            Marocko, som har invandrat till Sverige och som heter Gisline
            Bogrini. I boken beskrivs på ett ganska bra sätt, tycker jag,
            varför det är bra för den här flickan, Gisline, som alltså numera
            bor i
          </note>
          <note>
            Sverige, att inte bara kunna tala svenska utan också arabiska.
            Hon berättar här om hur hon kommer tillbaka till sitt hemland
            och får träffa sina kusiner och andra släktingar och hur värdefullt
            det är för henne att då kunna kommunicera med dem över huvud taget.
            Det hade inte vara möjligt om hon inte hade kunnat sina föräldrars
            språk utan bara lärt sig svenska. Jag tycker att det är en bra
            illustration, och jag vill gärna rekommendera Claus Zaar att läsa
            denna bok om han behöver argument inom sitt eget parti när det
            gäller att tala om varför det här med hemspråk är viktigt.
          </note>
          <note>
            Trots allt uppfattade jag Claus Zaar så, att han insåg att hemspråk
            var viktigt. Han uttryckte oro för att det i ett stort antal kommuner
            inte fanns någon hemspråksundervisning för de här föreskolebarnen.
            Det uppfattar jag som ett stort framsteg eftersom jag tidigare,
            när jag har mött nydemokrater i debatter om detta, ofta har hört
            kritik för att man över huvud taget bedriver hemspråksundervisning.
          </note>
          <note>
            Nu hade Claus Zaar två uppslag till hur man skulle kunna bedriva
            denna verksamhet billigare. Det ena var att lägga ut den på föreningar.
            Det är nog alltför optimistiskt, menar jag, att tro att föreningar
            skulle kunna ge hemspråksundervisning till barn i förskoleåldern.
            Jag vet inte om Claus Zaar själv har eller har haft barn i förskoleåldern.
            Men jag har haft några, och har ännu en liten kille som inte är
            mer än sex år gammal. Tanken att han skulle åka i väg till föreningar
            för att lära sig någonting --
          </note>
          <note>
            hemspråket har han ju med sig gratis, men i detta fall någonting
            annat -- känns mycket konstig och verklighetsfrämmande.
          </note>
          <note>
            Dessutom är det så, att bägge språken behöver tränas parallellt
            i vardagen. Skall man skicka barnen till föreningar för lektioner,
            nästan i skolans mening, blir det en helt annan sak. Det är naturligtvis
            inte en lämplig form för de här förskolebarnen.
          </note>
          <note>
            Till detta kommer att Ny demokrati ju också driver en kampanj
            för att kraftigt skära ned stödet till föreningslivet i Sverige.
            Ett av era förslag för att sanera svensk ekonomi är att ta bort
            4 miljarder kronor från det föreningsliv som Claus Zaar nu hoppas
            skall göra mycket stora insatser för att t.o.m. klara av hemspråksundervisningen
            för förskolebarn. Politiken hänger inte riktigt ihop.
          </note>
          <note>
            Jag blir inte heller särskilt imponerad av det andra förslaget,
            närmligen att personer som mottar socialbidrag eller arbetslöshetsunderstöd
            skulle ägna sig åt hemspråksundervisning. Det är nog att underskatta
            de pedagogiska krav som ställs för att man skall kunna lära förskolebarn
            hemspråk.
          </note>
          <note>
            Jag tror alltså att Claus Zaar inte är särskilt väl förankrad
            i verkligheten med de bägge förslag som han nyss framförde här
            från talarstolen.
          </note>
          <note type="speaker">
            Anf. 19 MAJ-INGER KLINGVALL (s):
          </note>
          <note>
            Fru talman! Till socialministern vill jag först säga att jag
            är mycket glad för att jag har gehör för bl.a.
          </note>
          <note>
            önskemålet om lagstöd för hemspråk, och för att socialministern
            på nytt understryker hur viktigt det är med de nationella målen.
          </note>
          <note>
            Men vad jag inte kan förstå är att det skall dröja så länge innan
            vi får se det här förslaget om lagstadgad rätt till barnomsorg.
            Uppenbarligen har socialministern lyckats bättre på åtminstone
            ett annat område. I mitten av oktober lade socialministern fram
            en proposition om bostadsanpassningsbidrag, och i den propositionen
            finns det en utmärkt argumentering för att det behövs en särskild
            reglering på det här området.
          </note>
          <note>
            Fru talman! Ett kort citat från propositionen: I och med att
            statsbidraget till bostadsanpassning försvinner kommer förordningen
            om statskommunalt bostadsanpassningsbidrag att upphöra och därmed
            kommer verksamheten med bostadsanpassning att helt och hållet
            vara en oreglerad verksamhet. Vi kan jämföra detta med barnomsorg
            och hemspråksundervisning, som vi talar om i dag. Jag fortsätter
            att läsa ur propositionen: Med hänsyn till bostadsanpassningens
            roll inom äldre- och handikappomsorgen anser jag detta inte vara
            godtagbart. Kommunerna bör därför genom en särskild reglering
            ges skyldighet att svara för bostadsanpassningsverksamheten.
          </note>
          <note>
            Denna argumentation är direkt överförbar till barnomsorgen i
            allmänhet, och speciellt när det gäller barn med behov av särskilt
            stöd för sin utveckling. Varför kan inte Bengt Westerberg i den
            här frågan övertyga sina kolleger i regeringen med samma kraft
            som i frågan om bostadsanpassningsbidraget? Jag riktar en rak
            uppmaning till Bengt Westerberg: Lägg fram förslaget om rätt till
            barnomsorg! Det finns en majoritet i riksdagen för det.
          </note>
          <note>
            Sedan vill jag säga några ord till Claus Zaar. Jag undrar vilken
            kunskap Claus Zaar har om barnomsorgen, med tanke på de uttalanden
            som han gjort i dagens debatt. För de stora språkgrupperna i barnomsorgen
            handlar hemspråksstödet till största delen om att organisera en
            verksamhet där språket hela tiden finns i barnets miljö, genom
            tvåspråkiga grupper med tvåspråkig personal. Att tala om undervisning
            i språk när det gäller barnomsorgen tyder på att Claus Zaar är
            kvar i förra fredagens interpellationsdebatt om undervisningen
            i skolan. Man undervisar inte i språk i barnomsorgen. Som barn
            bör man vistas i en miljö där ens hemspråk talas.
          </note>
          <note type="speaker">
            Anf. 20 CLAUS ZAAR (nyd):
          </note>
          <note>
            Fru talman! Jag återkommer till våra förslag om att ta fram fler
            ekonomiska metoder, eller att åtminstone pröva fler metoder. När
            jag nämnde att verksamheten skulle kunna bedrivas av föreningar
            avsåg jag äldre barn, i slutet av föreskoleperioden.
          </note>
          <note>
            Jag menade givetvis inte barn som är två, tre och fyra år --
            möjligen fem och sex år. Enligt mina källor finns det möjlighet
            att pröva modellen med föreningar som går in med sin verksamhet.
            Det finns barn som inte får möjlighet till hemspråksstöd på grund
            av långa köer. Vi skulle då kanske slippa köerna. I Stockholm
            är det fler barn som önskar hemspråksstöd än som får det.
          </note>
          <note>
            Jag förväxlar inte hemspråksstöd med undervisning. Det är ju
            inte fråga om undervisning, och därför påpekar jag att det finns
            en rad arbetslösa pedagoger som mycket väl uppfyller kraven för
            att kunna hjälpa till i denna verksamhet.
          </note>
          <note>
            Om hemspråksstödet tas bort från frihetsmålen, vilket Socialdemokraternas
            företrädare vill, kommer man ute i kommunerna att undra vad det
            är för stat som vi håller på att skapa. Det måste få finnas möjlighet
            att pröva olika metoder. Den här storebrorsmentaliteten trodde
            jag att vi hade lämnat för friheten att i så stor utsträckning
            som möjligt se möjligheter till nya lösningar.
          </note>
          <note>
            Varje barn kostar samhället pengar, och då skall dessa pengar
            också ge resultat. Med tanke på att pengar läggs ut på annan verksamhet
            som inte ger resultat, skulle det väl vara positivt om vi kunde
            använda dessa resurser. Jag hade hoppats på ett erkännande.
          </note>
          <note type="speaker">
            Anf. 21 SINIKKA BOHLIN (s):
          </note>
          <note>
            Fru talman! Varje barn kostar pengar. Jag tycker att varje barn
            skall få kosta pengar. Barnen är ju dem som vi bygger vår framtid
            på.
          </note>
          <note>
            Jag är litet orolig över att vi i den stora debatten om arbetslöshet
            och bostadspolitik tappar bort diskussionen om barn, om barn som
            har det väldigt svårt. Riksdagens revisorer har nyligen lämnat
            riksdagen en skrivelse, i vilken de begär en översyn av hela invandrarpolitiken.
            Det sägs i skrivelsen att förutsättningarna är annorlunda och
            att vi nu lever i en annan värld. I skrivelsen tas egentligen
            endast de frågor upp som gäller vuxna. Jag vet inte om man medvetet
            eller omedvetet har glömt bort att det också finns barn och ungdomar.
          </note>
          <note>
            Jag vill skicka med socialministern att vi, när vi talar om dagens
            allvarliga problem, inte får glömma bort de här små grupperna
            av invandrarbarn som i förskolan behöver stöd och trygghet för
            att i framtiden bättre kunna leva i det här samhället.
          </note>
          <note>
            Claus Zaar sade att det kommer att frågas om vilken stat det
            är som vi skapar. Det är inte riksdagen som skapar staten, utan
            vi människor som lever i samhället med de valfrihetsmål som vi
            har.
          </note>
          <note>
            Det är kanske dags att klarlägga de nationella målen, precis
            som Maj-Inger Klingvall sade. Vi skall samtidigt ställa krav på
            kommunerna att konkret redovisa sina planer när det gäller att
            ge barnen möjlighet till en bra framtid. Dessa barn behöver allt
            det stöd och all den hjälp som går att få från samhällets sida.
          </note>
          <note type="speaker">
            Anf. 22 LAHJA EXNER (s):
          </note>
          <note>
            Fru talman! Förändringarna som skall börja gälla fr.o.m. den
            1 januari är också kopplade till den organisatoriska förändring
            som sker i många av våra kommuner. Många beslut skall fattas i
            stadsdelsnämnder och kommundelsnämnder i stället för i kommunfullmäktige.
            Det ställer naturligtvis större krav på spridning av kunskaper
            i dessa frågor. Jag välkomnar all diskussion i dessa frågor. Det
            behövs många fler människor på barrikaderna för att få människor
            att sätta sig in i de här frågorna.
          </note>
          <note>
            Det projektstöd som nu delats ut är bra. Jag ser gärna att ytterligare
            stöd lämnas till invandrarorganisationerna -- gärna i form av
            veckoslutsverksamhet och sommarverksamhet för invandrarbarn --
            som ett komplement till hemspråksstödet, som skall finnas i förskolan.
            Det är nämligen viktigt att man också får lustbetonade upplevelser,
            och där hemspråket finns som en naturlig del. Jag känner till
            barn som har haft möjlighet att åka på semestervistelse i föräldrarnas
            hemland. Där har de både fått träffa släktingar och sett hur språket
            fungerar i ett samhälle där alla talar det språket. Man blir helt
            enkelt mer motiverad att använda hemspråket när det är mer accepterat
            och när man ser att språket fungerar i andra sammanhang, inte
            bara i hemmet och i barnomsorgen.
          </note>
          <note>
            Jag vill avsluta med att återkomma till fem- och sexåringars
            hemspråksträning i förskola. Under det femte och sjätte levnadsåret
            förbereds barnen inför skolstarten, och då krävs det pedagogiska
            kunskaper. Visserligen har jag själv varken gått i den svenska
            förskolan eller skolan, men tack vare mina erfarenheter genom
            mina barn och barnbarn föreställer jag mig att det är så. Hur
            många medlemmar i invandrarorganisationerna har sådana kunskaper?
          </note>
          <note>
            Anf. 23 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! När det finns nationella mål bör de också, som sagt
            var, ha stöd i en lagreglering. Maj-
          </note>
          <note>
            Inger Klingvall citerar förslaget till bostadsanpassningslag,
            som har precis denna grund. Nu var läget litet annorlunda där
            än när det gäller barnomsorgen, därför att om vi bara hade avstått
            från bidragsförordningen på det här området hade det inte funnits
            något lagstöd alls för bostadsanpassning. Däremot finns det redan
            i dag en viss lagreglering av barnomsorgen inom ramen för socialtjänstlagen.
            Den behöver alltså skärpas, och jag hoppas, som jag också har
            sagt tidigare, återkomma med ett förslag till riksdagen så småningom.
          </note>
          <note>
            Claus Zaar återkommer till sitt förslag om att föreningar skall
            bedriva verksamhet för fem- och sexåringar. Jag kan bara instämma
            i de invändningar som Lahja Exner hade mot denna tanke. Det krävs
            alltså pedagogisk förmåga och pedagogiska kunskaper. Claus Zaar
            säger också att arbetslösa pedagoger kunde göra insatser. Det
            är alldeles utmärkt; om det finns arbetslösa pedagoger kan de
            få anställning och bedriva verksamheten.
          </note>
          <note>
            Men att de skulle uppbära arbetslöshetsunderstöd och sedan ägna
            sig åt den verksamhet som de har utbildning för vore en konstig
            ordning. Det är bättre att de ägnar sig åt de jobb som de har
            och får lön för det.
          </note>
          <note>
            Det är litet svårt att kommentera Claus Zaars förslag i övrigt.
            Han säger att det enligt hans källor finns föreningar som skulle
            kunna bedriva verksamhet. Vilka källor? Vilka föreningar? Hur
            skall de kunna klara det, när ni i Ny demokrati vill dra in pengar
            för dessa föreningar? Ett av era huvudförslag är ju att det skall
            göras mycket kraftiga ingrepp i bidragen till föreningar av olika
            slag. Ni vill ta 3 miljarder kronor eller mer från dessa föreningar,
            skrev Ian Wachtmeister i
          </note>
          <note>
            Aftonbladet häromdagen. Man kan inte både börja ställa krav och
            förlita sig på att de skall åstadkomma resultat i samhället och
            samtidigt ta ifrån dem de resurser som de i dag har för att bedriva
            den verksamhet som redan finns. Jag tror inte att det räcker med
            mer pengar till föreningarna för att de skall kunna ta över den
            här uppgiften.
          </note>
          <note>
            Jag har framför allt svårt att förstå vad Claus Zaar har emot
            att den här verksamheten bedrivs inom ramen för förskolan, där
            den fungerar mycket väl, där det känns naturligt för dem som är
            verksamma att bedriva undervisning i hemspråket och i svenska
            parallellt och där barnen får lära sig de två språken samtidigt
            och på det sättet lära sig hur de fungerar i samma miljö. För
            de här små barnen är det ofta viktigt att veta hur man använder
            språket för att beskriva situationer, vad olika saker heter på
            olika språk, och därför är just parallelliteten mycket viktig
            för att de skall bli tvåspråkiga, vilket är målet för hemspråksundervisningen
            i förskolan.
          </note>
          <note>
            Claus Zaar säger att man inte skall ta bort frihetsmålen. Nej,
            det skall i högsta grad finnas frihet för människor -- men inte
            för kommuner. Om vi nu har en starkt decentraliserad struktur,
            med stor egen beslutsrätt för kommunerna, ibland t.o.m. kommundelsnämnder
            eller stadsdelsnämnder, är det viktigt att vi talar om vilka målen
            är och vilken verksamhet som skall bedrivas.
          </note>
          <note>
            Jag tycker också att man skall lämna stor frihet åt kommunerna
            att utforma verksamheten konkret.
          </note>
          <note>
            Men tanken kan inte vara att vi skall avskaffa all lagstiftning
            och säga till kommunerna att de får bedriva vilken verksamhet
            de vill.
          </note>
          <note>
            Vi måste upprätthålla en viss standard överallt i
          </note>
          <note>
            Sverige. Man skall kunna flytta från en kommun till en annan
            och veta att det finns skola för barnen och barnomsorg för de
            minsta barnen, att det finns en viss klass, en viss standard på
            det som erbjuds, men med stor frihet för kommunerna att inom ramen
            för de mål vi sätter upp utforma verksamheten. Det skall vara
            den kommunala friheten. För människorna är det frihet att ha tillgång
            till den service som de behöver, t.ex. hemspråksstöd för de små
            invandrarbarnen i förskolan.
          </note>
          <note type="speaker">
            Anf. 24 MAJ-INGER KLINGVALL (s):
          </note>
          <note>
            Fru talman! Det är bra att socialministern ännu en gång understryker
            vikten av nationella mål och lagstöd till barnomsorgen. Det är
            bra att vi har en socialminister som är kunnig, engagerad och
            vältalig. Men med tiden blir människor som vill se handling och
            resultat otåliga. Att noga följa frågan, som Bengt Westerberg
            i sitt interpellationssvar säger att han skall göra, är nog bra,
            men det räcker inte -- att handla är mycket bättre.
          </note>
          <note>
            Det är många som runt om i landet väntar på en handikapproposition,
            en proposition om en barnombudsman och en proposition om barnomsorgslag.
            Det är många som väntar på att socialministern skall ta ett initiativ
            när det gäller flykting- och invandrarbarnens rätt till hemspråksstöd.
            Frågan är hur länge vi skall vänta.
          </note>
          <note>
            Jag ser ett uppenbart problem för Bengt
          </note>
          <note>
            Westerberg att vara socialminister. Han sköter det sociala, och
            finansministern sköter finanserna.
          </note>
          <note>
            Folkpartiet är hemsökt av det som på psykologspråk brukar kallas
            för dubbla budskap.
          </note>
          <note>
            Bengt Westerberg lovar, och Anne Wibble skär ned. Mottagaren
            av så dubbla budskap blir förvirrad och besviken och till slut
            helt ointresserad. Jag vet inte om det är det som är på väg att
            drabba Folkpartiet, men det ser så ut.
          </note>
          <note>
            Bengt Westerberg är barnens talesman i regeringen och har verkligen
            velat axla den ansvarsfulla uppgiften. Så har i alla fall jag
            uppfattat det. Men socialministern får aldrig glömma att det alltid
            är handlingen som räknas, inte de vackra orden.
          </note>
          <note>
            Tyvärr tenderar Bengt Westerbergs ord att bli vackrare och vackrare
            vecka för vecka, utan att någonting mer händer.
          </note>
          <note>
            Är det så att Bengt Westerberg -- han antydde nästan det i sitt
            tidigare inlägg -- inte får genomföra det som han har utlovat
            på barnområdet och på handikappområdet? Ju mer jag lyssnar, desto
            mer övertygad blir jag om att han har hamnat i fel sällskap. Det
            finns i dag en majoritet i riksdagen för en lagstiftad rätt till
            barnomsorg.
          </note>
          <note type="speaker">
            Anf. 25 CLAUS ZAAR (nyd):
          </note>
          <note>
            Fru talman! Bengt Westerberg ville här gå in på föreningsstödet
            och den förändring av detta som vi önskar. Vi är ju alla -- även
            Bengt Westerberg --
          </note>
          <note>
            medvetna om att ekonomin i Sverige kräver åtstramningar. Då får
            alla bjuda till, på alla områden, och ingenting kan undantas.
            Vi anser då att en möjlighet är att rationalisera föreningarnas
            arbete, vilket innebär att verksamheter i föreningar måste omprövas.
            Det är självklart.
          </note>
          <note>
            När det gäller hemspråksstödet och hemspråksundervisningen finns
            det en koppling.
          </note>
          <note>
            Riksdagens revisorer har gjort en undersökning, som visar att
            85 % av barnen går i svensk klass och att man har 85 olika språk.
            Vi måste alltså hitta nya metoder, när det här området har så
            stor omfattning.
          </note>
          <note>
            Det är möjligheten att tillgodogöra sig undervisningen som är
            grunden i verksamheten med dels hemspråksstöd, dels hemspråksundervisning.
            Det är invandrarelevernas möjligheter att tillgodogöra sig en
            bra undervisning som avgör om de så småningom, efter genomgången
            utbildning, kan komma in på den svenska arbetsmarknaden.
          </note>
          <note>
            Vi bör observera att en tredjedel av barnen i familjer där det
            finns en invandrarförälder inte har något annat hemspråk än svenska.
            Detta presenteras i Riksdagens revisorers rapport. I så många
            familjer har alltså både föräldrarna och barnen prioriterat svenskan.
          </note>
          <note>
            Det är trots allt svenska språket som skall vara målet när det
            gäller möjligheten att lyckas på vår arbetsmarknad. Jag tror att
            vi måste hitta nya metoder framöver. Vi kan inte fortsätta i samma
            fotspår när en verksamhet är så resurskrävande.
          </note>
          <note>
            Anf. 26 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Maj-Inger Klingvall är missnöjd med det konkreta
            handlandet från min sida. Det kan hon möjligen vara, men så dåligt
            är det väl inte.
          </note>
          <note>
            Handikappropositionen är på väg -- den ligger hos lagrådet. Lagrådet
            har haft mycket att göra under hösten, bl.a. genom arbetet med
            EES-avtalet, och det har gjort att arbetet med handikappropositionen
            har bromsats. Men lagrådet kommer under denna eller nästa vecka
            att behandla handikappropositionen, och sedan kommer den till
            riksdagen.
          </note>
          <note>
            Vi bereder ärendet om barnomsorgslagen inom regeringen, och jag
            har flera gånger sagt att jag räknar med att återkomma med ett
            förslag i höst.
          </note>
          <note>
            Vi skall naturligtvis följa utvecklingen vad gäller hemspråksstödet
            och se om det är motiverat med några speciella åtgärder. Jag har
            också aviserat en proposition om en barnombudsman till våren,
            så den kommer också.
          </note>
          <note>
            Jag blir inte så imponerad när jag ser vad mina företrädare gjorde
            på det här området.
          </note>
          <note>
            Hemspråksstödet försämrades. Statsbidragen lades om den 1 januari
            1991, och vi har sett att det har lett till minskade insatser.
            Det förslag till barnomsorgslag som Maj-Inger Klingvall själv
            tog fram låg ju bara och samlade damm på
          </note>
          <note>
            Socialdepartementet när jag kom dit. Nu jobbar vi åtminstone
            aktivt med det här förslaget.
          </note>
          <note>
            Handikappropositionen hade kanske inte kunnat läggas fram tidigare.
            Men arbetet bromsades länge av att den socialdemokratiska regeringen
            hade gett s.k. nolldirektiv till Handikapputredningen, vilket
            naturligtvis var helt orimligt. Det kommer att innebära en reform
            som kostar ganska mycket pengar, ungefär en och en halv miljard
            kronor.
          </note>
          <note>
            Takten har kanske inte varit tillräckligt snabb, men den har
            inte varit långsammare än vad den var under den tidigare regeringsperioden.
            Vi har efter regeringsskiftet snarare satt litet bättre fart.
          </note>
          <note>
            Claus Zaars inlägg från talarstolen har blivit mer och mer svårbegripliga,
            för att inte säga något förvirrade. Nu talar han enbart om hemspråksundervisning
            i skolan, men den interpellationsdebatt som förs har i varje fall
            haft sin utgångspunkt i hemspråksstödet i förskolan.
          </note>
          <note>
            Denna fråga undviker Claus Zaar hela tiden. Han återvänder i
            stället till andra saker som han tydligen hellre talar om.
          </note>
          <note>
            Han säger att det är viktigt att barnen lär sig svenska. Det
            råder ingen oenighet på den punkten.
          </note>
          <note>
            Jag har den uppfattningen, och de socialdemokratiska deltagarna
            i debatten har den uppfattningen. Jag tror att alla människor
            har den uppfattningen. Men poängen är ju att barnen, genom att
            de får hemspråksstöd, skall kunna bli tvåspråkiga och att de genom
            hemspråksstödet skall kunna hålla kontakt -- ifall detta språk
            talas i hemmet -- med personer i deras tidigare hemland.
          </note>
          <note>
            Jag talade om den marockanska flickan, som fick komma hem till
            Marocko och träffa alla sina kusiner. Det var naturligtvis en
            oerhörd fördel att hon kunde tala med dem på deras språk, annars
            hade de kunnat titta på varandra, men inte tala med varandra.
            Det hade naturligtvis varit mycket mycket sämre.
          </note>
          <note>
            Visst är det en stor fördel om vi kan utnyttja denna möjlighet
            att få fler tvåspråkiga personer i Sverige.
          </note>
          <note>
            Jag tror faktiskt att det gör dessa personer ännu mer konkurrenskraftiga
            på arbetsmarknaden, om vi nu skall se så långt fram i tiden, som
            Claus Zaar var ute efter. Det är bra att kunna svenska, men det
            är ännu bättre att kunna något språk vid sidan om svenskan. Därför
            är det viktigt att man fortsätter att slå vakt om hemspråksstödet
            i förskolan.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1992/93:29 om Baltic
          </note>
          <note>
            Cable-projektet
          </note>
          <note>
            Anf. 27 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Per Stenmarck har frågat mig om det s.k. Baltic Cable-projektet.
          </note>
          <note>
            Jag vill inledningsvis informera Per Stenmarck följande om Baltic
            Cable-projektet och regeringens handläggning av koncessionsfrågan.
          </note>
          <note>
            Det s.k. Baltic Cable-projektet omfattar dels en 24
          </note>
          <note>
            mil lång sjökabel mellan Skåre i Trelleborgs kommun och Lübeck
            i Tyskland, dels en 5,5 km lång kabel från stranden vid Skåre
            till Hermanstorp i Vellinge kommun och därefter en 12 km lång
            luftledning till Västra Kärrtorp i Svedala kommun.
          </note>
          <note>
            Regeringen beslutade den 23 juli 1992 om koncession för ledningsprojektet.
            Beslutet innebär att Baltic Cable AB fick tillstånd att dra fram
            och, t.o.m. den 23 juli 2032, använda högspänningsledningen. Regeringen
            konstaterar i beslutet att den ansökta verksamheten är förenlig
            med hushållningsbestämmelserna i 2 och 3 kap.
          </note>
          <note>
            naturresurslagen (NRL).
          </note>
          <note>
            Regeringen fann samtidigt att projektet inte kunde antas få en
            sådan betydande omfattning, eller bli av en sådan ingripande beskaffenhet,
            att en tillåtlighetsprövning enligt 4 kap. 2 § NRL borde ske.
          </note>
          <note>
            Den planerade kabeln för överföring av el mellan
          </note>
          <note>
            Sverige och Tyskland ger väsentliga fördelar för elförsörjningen
            i södra Sverige. De svenska och tyska elproduktionssystemen är
            sammansatta på olika sätt och kan genom kabelns tillkomst utnyttjas
            mer effektivt. Det svenska produktionssystemet har en stor andel
            vattenkraft, medan det tyska produktionssystemet är helt värmekraftdominerat.
            Bl.a. kommer produktionsanläggningar i Tyskland att kunna utnyttjas
            som bl.a. reservkapacitet i det svenska systemet vid t.ex. torrår.
            Det kan därför bli möjligt att senarelägga investeringar i nya
            svenska produktionsanläggningar. Baltic Cables överföringskapacitet
            innebär vidare att elförsörjningen i södra Sverige förstärks,
            vilket ökar driftsäkerheten i det svenska systemet.
          </note>
          <note>
            Under beredningen av Baltic Cables koncessionsansökan har ett
            omfattande samråd ägt rum. Länsstyrelsen i Malmöhus län föreslog
            i detta samråd bl.a. en sträckning av luftledningen mellan
          </note>
          <note>
            Västra Kärrtorp och Hermanstorp som från intrångssynpunkt var
            förenlig med en god naturoch kulturmiljövård. I företagets koncessionsansökan
            som den slutligen utformats har dessa synpunkter beaktats. Hänsyn
            har tagits till både natur- och kulturmiljövården. Detta har även
            tillgodosetts i det koncessionstillstånd som regeringen meddelat
            Baltic Cable AB.
          </note>
          <note>
            Regeringens och övriga myndigheters prövning har alltså varit
            omfattande och har inneburit att olika intressen vägts mot varandra.
          </note>
          <note>
            Baltic Cable-projektet innebär den i dag längsta markförlagda
            kabeln av denna kapacitet i världen.
          </note>
          <note>
            Andra jämförbara kablar är kablarna mellan de norra och södra
            nyzeeländska öarna och förbindelsen mellan Sverige och Finland.
          </note>
          <note>
            Om en likströmsledning med en kapacitet på 600
          </note>
          <note>
            MW skall läggas i mark längs en sträcka av 12 km måste skarvning
            av kabeln ske. Det är naturligtvis tekniskt möjligt att göra sådana
            skarvar. I
          </note>
          <note>
            praktiken innebär förfarandet dock både tekniska och ekonomiska
            begränsningar för kabelns tillgänglighet, verkningsgrad och driftsäkerhet.
            Det är bl.a. detta som regeringen beaktat vid prövningen av tillståndet
            till Baltic Cableprojektet.
          </note>
          <note>
            Under samrådsprocessen justerades projektet i ett flertal avseenden;
            bl.a. förlängdes den sträcka som ledningen läggs i marken till
            ca 5,5 km jämfört med ursprungligen planerade 1 km. Därmed kommer
            ledningen den första sträckan från stranden till
          </note>
          <note>
            Hermanstorp att i sin helhet förläggas i marken.
          </note>
          <note>
            Markläggningen görs helt utan skarvningar av kabeln. Detta kan
            möjliggöras genom att kabeln dras upp på land från ett fartyg.
            Detta är i sig ett mycket avancerat tekniskt projekt och av en
            storleksordning som inte tidigare genomförts.
          </note>
          <note>
            En fortsatt markförläggning av ledningen fram till
          </note>
          <note>
            Västra Kärrtorp skulle innebära ett stort antal komplicerade
            skarvningar, oavsett vilken typ av kabel som används. Större delen
            av de problem som kan uppstå i en markförlagd kabel kan hänföras
            till skarvarna. Den hantverksmässigt tillverkade skarven är oftast
            den svagaste punkten vid drift av kabeln. Detta har kunnat konstateras
            i bl.a. andra likströmsprojekt som Fennoskanprojektet mellan Sverige
            och Finland och i de likströmskablar som lagts i Nya Zeeland.
          </note>
          <note>
            Kraftledningens påverkan av landskapsbilden var en viktig fråga
            vid regeringens prövning. Som jag nyss nämnde förlängdes den markförlagda
            sträckan redan under det första samrådsförfarandet, så att luftledning
            helt undviks på det känsliga området vid kusten. För att ytterligare
            begränsa påverkan av landskapsbilden föreskrev regeringen i koncessionsbeslutet
            bl.a. att Baltic Cable AB, genom att avtal träffas med Sydkraft
            AB, totalt sett skall reducera antalet luftledningar inom de berörda
            kommunerna. Detta skall ske genom att för varje ny luftledningsstolpe
            som sätts upp skall två befintliga monteras ned inom de berörda
            kommunerna. De stolpar som tas ned skall vara av samma storleksordning
            som de nytillkommande eller i övrigt vara särskilt angelägna att
            få bort.
          </note>
          <note>
            Valet av de stolpar som skall tas ned skall göras i samråd mellan
            Baltic Cable AB och länsstyrelsen, som i sin tur rådgör med berörda
            kommuner.
          </note>
          <note>
            Tillkomsten av Baltic Cable innebär alltså en minskning av antalet
            kraftledningsstolpar i området.
          </note>
          <note>
            Efter denna information övergår jag till Per
          </note>
          <note>
            Stenmarcks huvudfråga, nämligen om regeringen är beredd att,
            mot bakgrund av de nya tekniska fakta som nu är kända, ompröva
            beslutet om koncession till Baltic Cable-projektet.
          </note>
          <note>
            Per Stenmarck refererar i sin fråga till det danska kabelprojektet
            mellan Gedser i Danmark och
          </note>
          <note>
            Rostock i Tyskland. Diskussionen om detta projekt är enligt vad
            jag erfarit fortfarande i inledningsstadiet och ingen konkret
            ledningssträckning är ännu beslutad. Det underlag som jag har
            tagit del av och som i huvudsak var känt vid regeringens prövning
            visar att man i Danmark diskuterar minst fem alternativa ledningssträckningar
            med kombinationer av luftledning och markförläggning.
          </note>
          <note>
            Markförläggningen varierar mellan 13 och 115 km.
          </note>
          <note>
            Om danskarna, av något skäl, väljer att marklägga en 115 km lång
            kabel och därigenom är beredda att acceptera en lägre tillgänglighet,
            driftsäkerhet och verkningsgrad är detta, som framgår av vad jag
            nyss sagt, tekniskt möjligt.
          </note>
          <note>
            Jag har kunnat konstatera att det i Danmark inte har kommit fram
            någon ny teknik eller nya lösningar för skarvning och markförläggning
            av stora likströmskablar med bibehållande av de tekniska och ekonomiska
            krav som måste ställas på en sådan kabel. Det bör även noteras
            att det tidigare i Danmark inte har gjorts någon längre kabelförläggning
            av denna kapacitet.
          </note>
          <note>
            Som avslutning vill jag konstatera att Baltic Cableprojektet,
            som alla större infrastrukturprojekt, kommer att innebära ett
            visst intrång på natur- och kulturmiljön. Regeringen har gjort
            en samlad bedömning av de energipolitiska, miljöpolitiska och
            ekonomiska intressen som finns i projektet.
          </note>
          <note>
            Regeringen har efter prövningen kommit fram till att tillstånd
            för att dra fram och använda en högspänningsledning mellan Sverige
            och Tyskland skall lämnas till Baltic Cable AB på de villkor som
            föreskrivits i beslutet. Den information som jag har inhämtat
            från bl.a. Danmark föranleder inte något ändrat ställningstagande
            vad gäller regeringens beslut.
          </note>
          <note type="speaker">
            Anf. 28 PER STENMARCK (m):
          </note>
          <note>
            Fru talman! Låt mig inledningsvis tacka näringsministern för
            det utförliga svaret.
          </note>
          <note>
            Som nämnts både i min interpellation och i svaret är
          </note>
          <note>
            Baltic Cable-projektet mycket omfattande. Svensk industri är
            i behov av billig elenergi. På en alltmer avreglerad marknad ökar
            nu möjligheterna att både exportera och importera elkraft. Detta
            skapar nya möjligheter, och i grunden är detta en positiv integrationsprocess
            i Europas utveckling.
          </note>
          <note>
            Det s.k. Baltic Cable-projektet är ett led i en sådan satsning.
            Avsikten är att dra en kabel på Östersjöns botten mellan Lübeck
            i Tyskland och södra Skåne.
          </note>
          <note>
            Därmed tillgodoser vi ett krav som är viktigt i sammanhanget,
            nämligen behovet av elkraft. Men det finns ytterligare ett krav,
            och det gäller naturen och miljön. Detta har inte på ett tillfredsställande
            sätt tillgodosetts.
          </note>
          <note>
            Näringsministern uttrycker förståelse för detta i sitt svar.
            Han säger att regeringen har gjort ''en samlad bedömning av de
            energipolitiska, miljöpolitiska och ekonomiska intressen som finns
            i projektet''.
          </note>
          <note>
            Jag anser att regeringen har gjort en felaktig bedömning och
            kommit till en felaktig och beklaglig slutsats. Just genom att
            projektet är så stort och så omfattande borde det rimligtvis också
            finnas möjlighet att lösa problemen i den del av projektet som
            jag har tagit upp i min interpellation, nämligen att genomföra
            det hela på ett acceptabelt sätt från miljö- och natursynpunkt.
          </note>
          <note>
            Låt mig i det sammanhanget säga att det är positivt att regeringen
            också ställer krav på Sydkraft att reducera antalet luftledningar
            i området. Det skall ske genom att två stolpar monteras ned för
            var och en som sätts upp. Men när näringsministern säger att de
            som skall tas ned skall vara i samma storleksordning som de nytillkommande
            kan jag bara konstatera att några sådana inte finns.
          </note>
          <note>
            Samtliga de stolpar som det här är tal om är betydligt större
            än alla andra som i dag finns på
          </note>
          <note>
            Söderslätt. Det gör att det blir en negativ effekt för den natur-
            och kulturmiljö som näringsministern i svaret säger sig slå vakt
            om.
          </note>
          <note>
            Låt mig understryka att stora delar av det berörda området är
            av riksintresse, såväl för naturvården som från kulturhistorisk
            synpunkt. Stora delar av området anges i miljöskyddsprogram som
            ekologiskt känsliga. Det är i det området som kabeln skall dras
            fram, och det är också i det perspektivet som kravet att kabeln
            i stället skall grävas ned skall ses.
          </note>
          <note>
            Det är i det sammanhanget också intressant att näringsministern
            säger att detta faktiskt är fullt möjligt tekniskt sett. Det är
            därför frågan måste ställas: Varför gör vi då inte detta? Den
            frågan ställer jag nu; jag anser att jag inte har fått något tillfredsställande
            svar på det. Varför kräver inte näringsministern just detta?
          </note>
          <note>
            I Danmark diskuteras detta på fullt allvar. Där ställer politikerna,
            när det gäller ett projekt liknande Baltic Cables, uppenbarligen
            kravet att kabeln skall grävas ned.
          </note>
          <note>
            Jag har i min hand ett brev från det danska företaget Elkraft
            till den danske miljöministern Per
          </note>
          <note>
            Stig M ller; man skriver där som svar på politikernas krav: Styrelsen
            är mot denna bakgrund inställd på att kabellägga likströmsdelen
            av
          </note>
          <note>
            Tysklandsförbindelsen från Næstved (Rislev) till
          </note>
          <note>
            Gedser. -- Det bör rimligtvis vara en sträcka som är oerhört
            mycket längre än den som vi i alla tänkbara alternativ diskuterar
            på den svenska sidan. Det vittnar om att det i Danmark finns en
            positiv inställning i frågan, en inställning som innebär att när
            politikerna ställer krav går dessa väldigt ofta också att uppfylla.
          </note>
          <note>
            Man kan undra: Varför har vi här inte samma inställning? Varför
            ställer vi inte samma krav som de gör? Trots att den tekniska
            möjligheten finns har denna möjlighet aldrig på allvar funnits
            med i de diskussioner som förts i Sverige. Den har förts åt sidan
            på ett tidigt stadium. Alla har utgått från att ärendet skall
            hanteras på samma sätt som tidigare.
          </note>
          <note>
            Detta är som jag ser det ett svaghetstecken. Det är en kritik
            som det finns anledning att rikta mot alla dem som deltagit i
            beslutet, alltifrån länsstyrelsen till regeringen.
          </note>
          <note>
            Låt mig avsluta med att i det sammanhanget fråga näringsministern:
            På vilket sätt har regeringen framfört krav till initiativtagarna
            till Baltic Cableprojektet att gräva ned kabeln i hela dess längd
            på den svenska sidan?
          </note>
          <note>
            Anf. 29 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Beredningen av ärendet har varit utomordentligt noggrann.
            Vi har, vågar jag säga, haft dialog med de flesta som har haft
            synpunkter i den här frågan.
          </note>
          <note>
            Det är inget tvivel om att det finns tekniska möjligheter att
            gräva ned kabeln, även om det innebär mindre tillgänglighet, mindre
            verkningsgrad och större risk för driftsavbrott än om man har
            en luftförlagd ledning.
          </note>
          <note>
            Vi har under beredningsarbetet ställt ökade krav.
          </note>
          <note>
            Vi har förlängt den markförlagda delen från 1 km till 5,5 km.
            Vi har, för att försöka värna miljön i detta område, ställt kravet
            att man skall plocka bort dubbelt så många stolpar som man sätter
            upp. Vi är medvetna om att det i Danmark förs en debatt om att
            göra ännu längre, markförlagda ledningar. Vi bara noterar att
            det vi nu begär av Baltic Cable AB
          </note>
          <note>
            är den längsta av denna dimension som ännu så länge har genomförts
            i världen.
          </note>
          <note>
            Till sist kommer man ändå alltid till ett samlat övervägande
            av kostnader och olika typer av intrång, både när det gäller markförläggning
            och luftförläggning och när det gäller driftskostnader för projektet.
            Vi har i den samlade bedömningen kommit till den slutsatsen att
            de ganska väsentligt ökade krav som vi har ställt på Baltic Cable
            AB om en kraftigt förlängd markförläggning av ledningen närmast
            kusten och om ett borttagande av stolparna är en rimlig samlad
            bedömning av de olika intressena.
          </note>
          <note type="speaker">
            Anf. 30 PER STENMARCK (m):
          </note>
          <note>
            Fru talman! Låt mig inleda med att ställa en fråga till näringsministern
            när det gäller de stolpar som skall tas bort när andra skall sättas
            upp. Får jag tolka näringsministerns svar så, att de stolpar som
            skall sättas upp inte får vara större än de som nu skall monteras
            ned? Det är en möjlig tolkning av det svar som näringsministern
            har givit.
          </note>
          <note>
            Så tillbaka till min ursprungliga fråga om de krav som bör ställas.
            Det som är så beklagligt i sammanhanget är ju att detta krav i
            praktiken egentligen aldrig har ställts på företagen bakom
          </note>
          <note>
            Baltic Cable. Därmed har man, som jag ser det, inte heller gått
            till roten med hela den här frågan och undersökt vilka förutsättningar
            som verkligen finns, tekniskt och ekonomiskt, att lösa detta på
            ett betydligt bättre sätt.
          </note>
          <note>
            Som näringsministern sade i sitt kompletterande svar kommer Baltic
            Cables kabel nu att grävas ned i 5,5 km, och detta är naturligtvis
            en utomordentligt stor framgång. Om man hade grävt ned den i hela
            dess längd hade det rört sig om ca 17,5 km.
          </note>
          <note>
            Det är säkert också helt riktigt, som näringsministern säger,
            att alla beslut på den danska sidan ännu inte är klara. Vi vet
            inte exakt hur lösningen där kommer att bli. Men -- detta är skillnaden
            mot handläggningen i Sverige -- man har ställt de nödvändiga kraven.
            Det har vi uppenbarligen inte vågat göra i Sverige. I de olika
            alternativ som man där diskuterar är 13 km den kortaste sträckan
            för jordkabling. Alla andra alternativ är 20 km eller mer, dvs.
            alla andra alternativ är längre än det som skulle behövas på den
            svenska sidan. Och då är det ändå högst troligt att den danska
            lösningen innebär en nedgrävd kabel i en betydligt längre sträckning.
            Man gör också bedömningen att detta skall ge en driftsäkerhet
            på mellan 97 och 98 %. Jag måste fråga: Menar näringsministern
            att vi inte skulle kunna uppnå samma rimliga resultat också i
          </note>
          <note>
            Sverige?
          </note>
          <note>
            Anf. 31 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Driftsäkerheten blir ungefär densamma. Nu är det
            som bekant inte bara fråga om driftsäkerheten, utan det gäller
            även tillgängligheten och verkningsgraden i kabeln.
          </note>
          <note>
            Vi skall självfallet försöka ta de största stolparna i jämförelsen.
            Sedan är det en fråga om vilken storlek på stolparna vi behöver
            för Baltic Cableprojektet. Det finns litet olika storlekar på
            stolparna, och storleken är beroende av var de kommer att finnas.
            Det rör sig om stolpar på mellan
          </note>
          <note>
            25 och 39 meter.
          </note>
          <note>
            Det har prövats om det är tekniskt och ekonomiskt möjligt. Det
            förnekas inte att det är tekniskt möjligt att göra markförlägggning
            hela sträckan. Jag noterar dock att vi har ställt krav på den
            längsta markförläggningen hittills i världen av en kabel av denna
            storlek. Vi har därutöver ställt krav på rivning av dubbelt så
            många stolpar som har ställts upp för att mildra påverkan på landskapet.
            Jag förnekar på intet sätt att den här typen av infrastrukturprojekt,
            liksom de flesta andra, påverkar landskapsbilden. Det här är dock
            ett sätt att försöka göra en avvägning.
          </note>
          <note type="speaker">
            Anf. 32 PER STENMARCK (m):
          </note>
          <note>
            Fru talman! Jag är medveten om att det är fråga om avvägningar
            som ibland är svåra att göra.
          </note>
          <note>
            Låt mig säga två saker beträffande näringsministerns kompletterande.
            Jag tolkar det näringsministern säger om stolparnas storlek positivt.
            Näringsministern säger att det här är den längsta jordkablingen
            i världen. Det är säkert riktigt, så som förutsättningarna är
            i dag. Det är ändock en bråkdel av det som man i dag diskuterar
            i Danmark att man skall kunna uppnå.
          </note>
          <note>
            Jag inledde den här debatten med att konstatera att vi lever
            i en marknadsekonomi och att vi gör det även på det här området.
            Det innebär att vi har rätt och skyldighet att ställa krav på
            dem som är aktörer på den här marknaden. Jag menar att det är
            det man har gjort i Danmark. Det borde vi göra i
          </note>
          <note>
            Sverige också. Vi är inte längre beroende av ett mycket litet
            antal företag som i praktiken har monopol på sin marknad inom
            ett givet geografiskt område. Även förmedlingen av elenergi avregleras
            nu. Det är den positiva sidan av det här projektet.
          </note>
          <note>
            Jag menar att det som är tekniskt möjligt i
          </note>
          <note>
            Danmark självfallet också är tekniskt möjligt i
          </note>
          <note>
            Sverige. Näringsministern har också hållit med om att så är fallet.
            De natur- och miljökrav som är rimliga att ställa i Danmark är,
            som jag ser det, även rimliga att ställa i Sverige. Det ansvar
            för natur och miljö som tas i Danmark är givetvis möjligt att
            ta även i Sverige.
          </note>
          <note>
            Om Baltic Cable AB insisterar på att man inte klarar av en jordbunden
            likströmskabel, måste politikerna ha is i magen och säga nej.
            Då kommer med säkerhet en av två olika saker att inträffa inom
            några månader. Det ena är att Baltic Cable AB
          </note>
          <note>
            återkommer och förklarar att man klarar av att hantera en jordbunden
            kabel. Det andra är att det visar sig att något annat företag,
            i den fria konkurrensens namn, klarar av det. Så fungerar en fri
            ekonomi. Vi kan ställa större krav än tidigare och därmed också
            få en bättre miljö. Jag menar att regeringen borde ha gjort på
            detta sätt.
          </note>
          <note>
            Anf. 33 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Avslutningsvis vill jag säga att vi nu avreglerar
            marknaden för att få bättre effektivitet, förhoppningsvis lägre
            priser och en bättre kapitalrationalisering inom elmarknaden.
            Jag tror att detta kommer att bli mycket positivt för konsumenterna.
          </note>
          <note>
            När det gäller den aktuella kabeln har vi skärpt kraven utöver
            vad man har gjort någon annanstans i omvärlden genom att kräva
            längre markförlagd kabel. Vi har också ställt krav på rivning
            av stolpar.
          </note>
          <note>
            Jag tycker att det är en mycket klar skärpning i förhållande
            till den politik som hittills har rått. När man gör den här typen
            av skärpningar tycker jag att det är rimligt att det sker någorlunda
            jämnt och inte med väldiga hopp då man får vissa problem med att
            uppnå de krav på effektivitet, verkningsgrad och tillgänglighet
            som man kan ställa på kabeln.
          </note>
          <note>
            Jag är fullständigt övertygad om att detta med
          </note>
          <note>
            Baltic Cable AB och den markförläggning som här sker av kabeln
            inte är det sista steget i de olika skärpningar som sker. Men
            jag tror att det är en rimlig avvägning i detta läge att göra
            denna femdubbling av den tänkta markförläggningen av kabeln och
            ställa dessa extra miljökrav. Man måste trots allt göra en samlad
            bedömning i förhållande till kostnader, de tekniska förutsättningarna
            och de miljömässiga kostnaderna ett sådant här projekt för med
            sig.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 10.55 på förslag av talmannen att ajournera
            förhandlingarna till kl. 11.00, då regeringsinformationen skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.00.
          </note>
          <note>
            5 § Information från regeringen om propositionen om åtgärder
            för att stärka det finansiella systemet
          </note>
          <note type="speaker">
            Anf. 34 Statsrådet BO LUNDGREN (m):
          </note>
          <note>
            Fru talman! De förslag som läggs fram i propositionen om åtgärder
            för att stärka det finansiella systemet är av sådan karaktär och
            omfattning att de förutsätter en noggrann och kontinuerlig information
            till riksdagen. Jag har därför bedömt att redan nu bör information
            ges om bakgrund, syfte och förutsättningar för förslagen.
          </note>
          <note>
            Det finansiella systemet har haft stora problem de senaste åren.
            Den sammantagna kreditförlustvolymen för bankkoncernerna rör sig
            under perioden 1990--1992 om ungefär 100
          </note>
          <note>
            miljarder kronor. De problem som den svenska finansiella sektorn
            upplever är i och för sig inte unika, men i Sverige är problemen
            mycket djupa och allvarliga.
          </note>
          <note>
            Orsakerna till att vi har hamnat i den situation som vi nu befinner
            oss i är att den nödvändiga och önskvärda avregleringen av kreditmarknaden
            skedde i fel miljö. Under mitten av 80-talet präglades svensk
            ekonomi av hög inflation. Efter hand fick vi en överhettning i
            ekonomin till följd av brister i den ekonomiska politiken. Vi
            hade under mitten av 1980-talet och fram till 1991 höga marginalskatter,
            och därmed sammanhängande höga skattemässiga avdragsvärden för
            ränteutgifter.
          </note>
          <note>
            Avregleringen och den miljö som då existerade ledde till en mycket
            kraftig kreditexpansion, som framför allt kom att användas för
            olika former av fastighetsinvesteringar.
          </note>
          <note>
            Genom de ändrade förutsättningarna, genom att vi äntligen har
            fått lägre marginalskatter, genom att inflationen har kommit ner
            på en nivå som kan vara långsiktigt rimlig, fick vi fallande fastighetspriser
            och därmed problem vad gäller säkerheterna för de beviljade lånen.
            När man ser det kan man naturligtvis också ifrågasätta den finansiella
            sektorns möjligheter och förmåga att hantera de problem som uppkom.
          </note>
          <note>
            Det är klart att man måste ta sin del av ansvaret.
          </note>
          <note>
            Men även här har det politiska systemet naturligtvis ansvaret
            för att vi under så lång tid hade en reglerad kreditmarknad.
          </note>
          <note>
            Mycket talar för att kreditförlusterna under de närmaste åren
            kommer att ligga kvar på en hög nivå inom den finansiella sektorn.
            Den uppkomna situationen påverkar i stor utsträckning den ekonomiska
            utvecklingen och det ekonomiska läget i dag, även om det kanske
            i vissa fall glöms bort i analyserna om hur den ekonomiska politiken
            skall utformas. Det finns mycket stora risker som en följd av
            vad som inträffat inom den finansiella sektorn.
          </note>
          <note>
            Självklart skulle situationen kunna skapa en oro hos insättare
            och övriga fordringsägare, vilket skulle kunna leda till en kraftig
            instabilitet i betalningssystemet och i hela samhällsekonomin
            --
          </note>
          <note>
            inte minst vad gäller den internationella situationen och de
            valutaproblem som skulle kunna uppkomma.
          </note>
          <note>
            Till det kommer att en situation som den nuvarande kan riskera
            att leda till en sämre kreditförsörjning genom den åtstramning
            som följer av krympande balansräkningar, av sämre kapitaltäckningsmöjligheter
            och av att det inom banksektorn krävs väldigt mycket tid för att
            hantera kreditförluster, snarare än att arbeta med de kreditförsörjningsfrågor
            som är så viktiga för det svenska näringslivet.
          </note>
          <note>
            Det är mot den bakgrunden man måste se statens ansvar för stabiliteten
            i betalningssystemet. Staten har ett ansvar, och måste ta ett
            ansvar, för att bevara stabilitet och förtroende för det finansiella
            systemet. Men staten har inget ansvar för enskilda banker eller
            andra institut inom denna sektor.
          </note>
          <note>
            Regeringen har vidtagit ytterligare åtgärder som syftar till
            att underlätta situationen vad gäller kreditförsörjningen, vad
            gäller stabiliteten i betalningssystemet. Fastighetsskatten för
            kommersiella lokaler slopas den 1 januari 1993.
          </note>
          <note>
            Avskattningsreglerna för banksektorn har förändrats så att de
            kan användas på det sätt som gäller övriga företag. Och vi har
            möjliggjort en ombildning av utländska bankers dotterbolag till
            filialer utan skattekonsekvenser, vilket kan förbättra förutsättningarna
            för en kapitalförsörjning.
          </note>
          <note>
            De problem som har uppstått har lett till att staten tvingats
            gå in i vissa enskilda kreditinstitut. Staten har ett ägaransvar
            vad beträffar Nordbanken, och det ägaransvaret har naturligtvis
            inneburit ett kapitaltillskott, som har beslutats av riksdagen.
          </note>
          <note>
            Första Sparbanken fick för ungefär ett år sedan stora ekonomiska
            problem. Även i det avseendet fick staten gå in med stödåtgärder
            av olika slag, och i höstas fick vi information om situationen
            i Gota
          </note>
          <note>
            Bank.
          </note>
          <note>
            I samtliga dessa fall har vi haft ett informationsutbyte med
            Socialdemokraterna när det gäller de åtgärder som sedermera har
            vidtagits efter enskilda beslut av riksdagen.
          </note>
          <note>
            När vi har bedömt utvecklingen har det stått klart under rätt
            lång tid att situationen var så allvarlig att mycket talade för
            ett generellt åtagande från statens sida. Det var emellertid viktigt
            att inte i förtid utfästa ett sådant åtagande, därför att det
            i sin tur skulle ha skapat större oro i sig. Det gällde att vid
            rätt tidpunkt gå in och avisera det som nu har förelagts riksdagen.
          </note>
          <note>
            De förslag som har tagits fram har som syfte att man för det
            första ser till att insättarna i det svenska banksystemet skall
            känna sig trygga och för det andra ser till att kreditförsörjningen
            fungerar på ett tillfredsställande sätt, vilket ju inte minst
            är viktigt för de mindre och medelstora företagen. För det tredje
            är syftet att se till att förtroendet för hela betalningssystemet
            såväl i Sverige som utomlands skall kunna bevaras. De förslag
            som läggs fram i propositionen har utarbetats efter samråd med
          </note>
          <note>
            Socialdemokraterna. En remissomgång har också genomförts, vilket
            framgår av propositionen.
          </note>
          <note>
            Förslaget innebär att staten garanterar att banker och vissa
            andra kreditinstitut som anges i propositionen kan fullgöra sina
            förpliktelser i rätt tid. Detta är ett åtagande som måste göras
            för att vi skall kunna uppnå målsättningarna om trygghet för insättare
            och andra fordringsägare, en fungerande kreditförsörjning och
            ett förtroende för hela betalningssystemet.
          </note>
          <note>
            Det finns naturligtvis problem förknippade med att staten går
            in på det vis man nu gör. Ett är att när staten gör ett åtagande
            för vissa delar av ekonomin, uppkommer naturligtvis en risk för
            snedvridning konkurrensmässigt. Detta är ofrånkomligt. Det gäller
            naturligtvis att avväga förslagen, så att man minimerar eventuella
            risker för snedvridning. Men det är självfallet inte möjligt att
            lämna en omfattande garanti för hela den svenska ekonomin.
          </note>
          <note>
            Det kommer alltså att bli fråga om gränsdragningar. Då gäller
            det att se till att gränsdragningen blir så snäv som möjligt för
            att ändå uppnå syftet med förslagen, att garantera betalningssystemets
            stabilitet.
          </note>
          <note>
            Det är också viktigt att se till att det skapas förutsättningar
            för så snabb återvinning som möjligt för de insatser som staten
            kan komma att göra i olika former, att genom avgifter för garantier,
            genom återvinning för eventuella lån och andra stödformer se till
            att statens, och därmed skattebetalarnas, kostnader minimeras.
            Det är självklart en grundmålsättning för de förslag som läggs
            fram. Det är också någonting som är oerhört viktigt för att minimera
            eventuella risker för snedvridning. Det gäller alltså för de institut
            som kommer att ha en överlevnad att veta att man inte kan utnyttja
            situationen till att skaffa sig konkurrensfördelar. Staten kommer
            att begära återvinning, avgifter, för att täcka de förluster som
            annars skulle ha uppkommit.
          </note>
          <note>
            Det gäller naturligtvis för de institut som inte har en överlevnad
            på sikt att genomföra en avveckling, självfallet i ordnade former
            och med den garanti staten har lämnat. Också detta är viktigt
            för att minimera risken för konkurrenssnedvridning.
          </note>
          <note>
            Det är viktigt att se till att inte den uppkomna situationen
            leder till att man börjar ifrågasätta de naturliga och riktiga
            marknadslösningarna. Den avreglering av kreditmarknaden som genomfördes
            var som jag tidigare sagt nödvändig och önskvärd.
          </note>
          <note>
            Den borde ha genomförts i en annan ekonomisk miljö. Där ligger
            problemet.
          </note>
          <note>
            Vi hade en höginflationsekonomi. Vi hade ett skattesystem som
            av en del betecknades som perverst, och i det här avseendet fick
            det motsvarande effekter. Det är där problemen ligger, inte i
            avregleringen. Den måste ligga fast och måste fördjupas på andra
            områden.
          </note>
          <note>
            Mot den bakgrunden är det också självfallet att vid tillämpningen
            av stödformerna i det längsta undvika att staten kommer att bli
            ägare till delar av eller hela banker eller andra kreditinstitut.
            Syftet är naturligtvis att inom marknadslösningarnas ram klara
            de problem som vi måste klara.
          </note>
          <note>
            Sammanfattningsvis: 80-talets ekonomiska utveckling har skapat
            de problem vi i dag står inför.
          </note>
          <note>
            Det finns anledning att i annat sammanhang utvärdera dessa orsaker
            mer noggrant. I dag måste vi ta ställning till hur vi löser problem
            som har uppkommit, garanterar trygghet för insättare, garanterar
            kreditförsörjningen och bevarar stabiliteten i betalningssystemet.
            Det är mot denna bakgrund regeringen har lagt det förslag som
            lämnas till riksdagen i dag.
          </note>
          <note type="speaker">
            Anf. 35 TALMANNEN:
          </note>
          <note>
            Sveriges riksdag gästas av en delegation ledamöter från Ålands
            landsting, och vi hälsar dem hjärtligt välkomna.
          </note>
          <note type="speaker">
            Anf. 36 JOHAN LÖNNROTH (v):
          </note>
          <note>
            Fru talman! Skattebetalarna har gått in med stödåtgärder på många
            miljarder i det finansiella systemet. Nu skall nya garantier utfästas.
            Jag förstår väl att det är nödvändigt att garantera insättarnas
            pengar i bl.a. banksystemet. Nu säger statsrådet Lundgren att
            vi också skall ha en återvinning av de pengar som skattebetalarna
            har plöjt in, bl.a. genom att avgifter sätts på olika garantier.
            Det kan förmodligen handla om ganska små summor som vi kan få
            tillbaka på det sättet, jämfört med alla de miljarder som kommer
            att plöjas in.
          </note>
          <note>
            Vi har ett annat exempel. I USA hade man en rad sparbankskrascher
            där de statliga myndigheterna, för det var väl myndigheterna,
            mer eller mindre ofrivilligt fick ta över bl.a. stora delar av
            det fastighetsinnehav som sparbankerna hade. Jag läste för inte
            så länge sedan en uppgift om att det finansiella läget för den
            federala budgeten i USA
          </note>
          <note>
            genom detta ofrivilliga ägande faktiskt är bra mycket bättre
            än det annars skulle ha varit, i och med att fastighetspriserna
            återigen börjar stiga.
          </note>
          <note>
            Det finns också de som har gjort bedömningen att om vi så småningom
            och förhoppningsvis får en ny högkonjunktur i mitten och slutet
            på 90-talet, kan bl.a. fastighetsvärden komma att stiga ordentligt,
            och då kan de banker som mer eller mindre ofrivilligt har fått
            del av alla de panter som har förfallit i kreditsystemet bli mycket
            rika.
          </note>
          <note>
            Min fråga till Bo Lundgren är: Vad avser statsrådet att göra
            för att skattebetalarna skall få ta del också av dessa stora vinster
            och därmed verkligen få en rejäl återvinning på de inpumpade skattepengarna?
          </note>
          <note type="speaker">
            Anf. 37 Statsrådet BO LUNDGREN (m):
          </note>
          <note>
            Herr talman! Det är en intressant tanke för att komma inte minst
            från Johan Lönnroth att staten i stor skala skulle ägna sig åt
            risktagande på fastighetsmarknaden. Jag kan inse att bedömningen
            på sikt måste vara att den prisnivå som gäller nu kanske inte
            kommer att gälla om tio år. Det finns möjligheter att göra vinster.
          </note>
          <note>
            Men svaret från min sida är enbart att det finns två möjligheter
            om vi tittar på institut, banker, som kommer i behov av stöd.
            Den ena möjligheten är att instituten som sådana har överlevnadsmöjligheter.
            Då gäller det naturligtvis för oss att på olika sätt, inte bara
            genom garantiavgift, utan också genom återvinnningmöjligheter
            på annat vis, kunna få tillbaka det som satsas av skattebetalarna
            på i princip kommersiella villkor.
          </note>
          <note>
            I det andra fallet, dvs. banker och institut som inte bedöms
            ha en långsiktig överlevnad, är det viktigt att få en sådan avveckling,
            i ordnade former, att man klarar målet. Men också där måste man
            minimera kostnader och risker för snedvridning.
          </note>
          <note>
            Det har funnits en diskussion om att staten i stället skulle
            gå in och ta över de tillgångar vars pantvärde har minskat och
            på det viset lösa problemet tillfälligt. Lika litet som jag tror
            att staten är bra som ägare av banker, tror jag att staten skulle
            vara en bra fastighetsförvaltare. Men självklart gäller det för
            oss och den nya myndighet som enligt förslagen etablerats att
            se till att skattebetalarnas intressen tas till vara i så stor
            utsträckning som man kan göra. Det är också ambitionen.
          </note>
          <note type="speaker">
            Anf. 38 IAN WACHTMEISTER (nyd):
          </note>
          <note>
            Herr talman! Statens ansvar att i det här fallet ställa upp för
            insättarna tycker jag är självklart. Det jag skulle vilja fråga
            om är i stället vilka villkor man ställer för bankerna.
          </note>
          <note>
            Bankerna får hjälp. Hjälpen kommer egentligen från medborgarna,
            från skattebetalarna. Bankerna i sin tur reagerar något överdrivet
            genom att slå ihjäl sina egna kunder, dvs. man sätter företag
            i konkurs helt i onödan, och man för en mycket dålig politik över
            huvud taget. Å ena sidan får man stor nytta av det s.k. samhällsansvaret,
            å andra sidan tar man inget ansvar själv. Det är en besk kritik
            mot bankerna. Detta kan vi inte lösa här.
          </note>
          <note>
            Men staten kan delvis lösa problemet genom att ställa upp villkor
            för bankerna. Man kan villkora det stöd som man ger, exempelvis
            genom att kräva klara förändringar av hur bankerna behandlar konkurser
            och själva driver fram konkurser. Vi har bl.a. föreslagit en konkursgarantifond
            för att få en lösning på detta. Man kunde använda löntagarfondsmedlen
            en gång till, för något vettigt.
          </note>
          <note>
            Bankerna sköter inte sitt jobb. När ni har givit dem den här
            hjälpen måste ni se till att de sköter sitt jobb.
          </note>
          <note>
            Kommer ni verkligen att föra en lågräntepolitik, kommer Riksbanken
            att göra det, eller kommer
          </note>
          <note>
            Dennis att fastna halvvägs, som i Finland? Det vore skandalöst,
            i så fall.
          </note>
          <note>
            Det är den del som handlar om vad ni gör. Men även där måste
            man ställa krav på bankerna, för den ränta som betalas ut beror
            dels på det allmänna ränteläget, dels på den vinst som de vill
            ha täckning för. Den ränta som de åstadkommer har varit uppe i
            7 %.
          </note>
          <note>
            Skatteministern säger här att man kan åstadkomma en förändring
            genom konkurrens. Det finns ingen konkurrens mellan banker i dag
            över huvud taget.
          </note>
          <note>
            I så fall hoppas jag att det kommer in utländska banker och åstadkommer
            den konkurrensen.
          </note>
          <note type="speaker">
            Anf. 39 Statsrådet BO LUNDGREN (m):
          </note>
          <note>
            Herr talman! Jag kan först notera att de ändrade förvärvsregler
            som regeringen har lagt fram förslag om, liksom de förändrade
            skattereglerna för ombildning till filialer syftar just till att
            öppna möjligheterna för konkurrens. När den svenska marknaden
            bedöms som intressant kommer det naturligtvis också att finnas
            ett utländskt intresse av att konkurrera.
          </note>
          <note>
            Jag delar uppfattningen att marginalerna är otillfredsställande
            stora. Det gäller inte bara
          </note>
          <note>
            Sverige. Det gäller också andra länder, där det finns problem
            inom den finansiella sektorn. Hanteringen av den finansiella sektorns
            allmänna problem är ett globalt bekymmer. Det finns inte möjlighet
            att hinna med det här.
          </note>
          <note>
            För att beta av frågorna bakifrån är det självklart att såväl
            regering och Riksdag som riksbank måste föra en balanserad ekonomisk
            politik. Det innebär att man undviker extremer av både det ena
            och det andra slaget. En extrem lågräntepolitik skulle innebära
            att vi med dagens flytande valutakurs, som åtminstone av mig och
            regeringen är oönskad, fick kraftiga inflationsimpulser i den
            svenska ekonomin och därför en uppgång på den långa räntesidan
            till följd av en högre inflationstakt. Det gäller att föra en
            mycket balanserad politik som innebär att man strävar efter att
            skapa utrymme för så låga räntor som möjligt, men med bevarad
            trovärdighet för antiinflationspolitiken. Där tror jag att vi
            rimligen måste vara överens. Det handlar inte bara om sexmånadersräntan,
            utan det gäller även längre ränteperioder för att klara investeringarna.
          </note>
          <note>
            Det är naturligtvis viktigt att vi påpekar för banksektorn att
            i den mån staten nu gör detta åtagande, måste man därigenom, genom
            att få andrum, kunna ta sitt ansvar för kreditförsörjningen. Jag
            har vid flera tillfällen framfört detta och gör det gärna från
            talarstolen också. Däremot är det oerhört svårt för oss att gå
            in -- vi skall inte heller göra det -- och tala om att man skall
            föra en viss form av kreditpolitik. Då tar vi över ansvaret för
            kreditprövningen från bankerna. Vi skall kräva en normal, rimlig
            och riktig kreditprövning. Det ligger också i bankernas intresse
            vad gäller såväl företagare som privatpersoner att pröva om konkursen
            är den riktiga vägen att gå. Det kan ur bankens eget perspektiv
            vara rimligt att välja andra lösningar.
          </note>
          <note>
            Det vi nu har gjort är att ge dem möjlighet att ta ställning
            till sådana här saker i större lugn och ro i ordnade former.
          </note>
          <note type="speaker">
            Anf. 40 IAN WACHTMEISTER (nyd):
          </note>
          <note>
            Herr talman! Med anledning av det sista statsrådet sade vill
            jag fråga: Kommer regeringen vara med på att ta stärkta tag i
            de utredningar som nu pågår om konkurser och liknande -- det finns
            pågående utredningar, obeståndsutredning och vad de nu heter --
            för att skydda leverantörerna? För de försvinner ju, och det är
            det som är problemet.
          </note>
          <note>
            Beträffande lågräntepolitik: Den korta räntan sätter ju Riksbanken.
            Jag har inte sett några signaler om att man tänker sätta låga
            räntor. Den långa räntan sätts därefter av marknaden, beroende
            på vilken politik regeringen för.
          </note>
          <note>
            Min fråga är: Kommer regeringen att köra stenhårt på att ha en
            lågränteprofil på sina åtgärder? Har regeringen några signaler
            om att Riksbanken är med på det eller är det kris under uppsegling?
          </note>
          <note type="speaker">
            Anf. 41 Statsrådet BO LUNDGREN (m):
          </note>
          <note>
            Herr talman! Riksbanken formulerar sin kreditpolitik med utgångspunkt
            i vad som i övrigt gäller beträffande finanspolitik och den ekonomiska
            situationen i stort. Regeringens inriktning är naturligtvis att
            genom de strukturella åtgärder som måste vidtas i den svenska
            ekonomin skapa förutsättningar för en så låg ränta som möjligt.
            Om man driver ner räntenivån under vad marknaden är beredd att
            acceptera med utgångspunkt i det ekonomiska läget och den ekonomiska
            politiken, tenderar det att på marknaden leda till en bedömning
            om högre inflation och högre lång ränta. Det krävs alltså en balanserad
            politik.
          </note>
          <note>
            Vi fortsätter att ta itu med obalanserna, dra ner på den offentliga
            sektorn och skapa förutsättningar för expansion inom den privata
            konkurrensutsatta sektorn. Det är grunden för att klara räntenivån.
          </note>
          <note>
            Insolvensutredningen ligger så att säga inte under mig. Den utredningen
            kommer att presentera sina förslag senare. Syftet är självfallet
            att förbättra situationen vad gäller konkurseffekterna både för
            dem som drabbas direkt och för dem som drabbas indirekt.
          </note>
          <note>
            Vad gäller leverantörer och andra fordringsägare skall vi aldrig
            driva -- där tror jag inte heller att vi har delade meningar --
            politiken så långt att man tar över leverantörernas viktiga roll
            att bedöma kreditvärdigheten. Det måste till en balansgång här.
          </note>
          <note type="speaker">
            Anf. 42 AGNE HANSSON (c):
          </note>
          <note>
            Herr talman! Det är tillfredsställande att få information så
            tidigt som möjligt här i riksdagen i denna mycket viktiga fråga.
            Det är också tillfredsställande att regeringen har tagit sitt
            ansvar och reagerade snabbt för att garantera stabiliteten på
            finansmarknaden.
          </note>
          <note>
            Hur vi lyckas framöver beror på hur vi hanterar bostadsmarknaden.
            Mycket av kapitalet är bundet just i fastigheter. Det vore naturligtvis
            oerhört olyckligt om många egnahemsägare finge lämna sina hus,
            om många hyresgäster finge flytta och fastigheterna ställdes tomma.
            Det skulle kunna ställa till ytterligare problem på finans- och
            kreditmarknaden.
          </note>
          <note>
            Jag skulle därför vilja fråga statsrådet om regeringen har diskuterat
            med bankerna om t.ex.
          </note>
          <note>
            ett moratorium för egnahemsägare eller verkligen för bankerna
            betonat deras ansvar för att hantera situationen för t.ex. villaägare
            som har en besvärlig likviditetssituation för tillfället men som
            kanske kan klara ut situationen med moratorium tills fastighetsvärdet
            har stigit igen.
          </note>
          <note>
            Vidare vill jag fråga om staten och regeringen har ställt krav
            på motprestationer nu när man ger bankerna stöd så att finansieringsinstituten
            och andra klarar den kreditförsörjning som är nödvändig för byggnationen
            i hela landet. Det är viktigt att den fungerar så att vi inte
            får besvär med kreditförsörjningen. Det påverkar också finansmarknaden.
          </note>
          <note type="speaker">
            Anf. 43 Statsrådet BO LUNDGREN (m):
          </note>
          <note>
            Herr talman! Det Agne Hansson tar upp är ett av skälen till att
            vi bedömt det förödande felaktigt att höja fastighetsskatten i
            dagsläget. Det skulle lägga ytterligare kostnader på just bostadssektorn,
            och det är inte speciellt önskvärt.
          </note>
          <note>
            Regeringen kan inte, och bör inte, lägga ett formellt moratorium
            när det gäller egnahemsägare generellt. Det jag har gjort är att
            i olika sammanhang förklara för kreditinstituten vikten av att
            de för sin egen skull klarar ut besvärliga situationer för både
            villaägare och företagare. Det kan nämligen vara så att den som
            förlorar mest i en konkurs är den som sitter med en bankpant,
            litet beroende på hur panten ser ut. Jag är medveten om att det
            finns problem med flera fordringsägare i finansieringsbilden.
            Då förutsätter jag att dessa fordringsägare också har ett intresse,
            eftersom det finansiella systemet är så integrerat, av att komma
            fram till en gemensam vettig lösning. Detta har jag i olika sammanhang
            försökt framhålla.
          </note>
          <note>
            Någon reglering i det här avseendet är inte möjlig.
          </note>
          <note>
            Det tror jag inte heller att Agne Hansson menade.
          </note>
          <note>
            Vi kan inte heller ställa enskilda kreditbeslut som villkor för
            stöd. För övrigt har inte stöd utgått till andra än Nordbanken
            och Första Sparbanken enligt det system som i håller på att diskutera.
            Det ligger självfallet i bankernas och institutens eget intresse
            att klara ut situationen. Deras möjlighet förbättras genom det
            här generella åtagandet.
          </note>
          <note>
            När det gäller finansieringen blir svaret till Agne
          </note>
          <note>
            Hansson ungefär detsamma: Vi måste naturligtvis göra det vi nu
            gör med utgångspunkt i att trygga kreditförsörjningen. Då måste
            vi informera bankerna och andra, om det inte har framgått klart,
            att det ligger på dem att klara av kreditförsörjningen i framtiden
            för de olika sektorer som behöver krediter.
          </note>
          <note type="speaker">
            Anf. 44 AGNE HANSSON (c):
          </note>
          <note>
            Herr talman! Jag vill betona det som statsrådet säger, att det
            är oerhört viktigt att det framgår klart för det finns en risk
            att man nu enbart ser på sin egen situation så att det ger problem
            på det här området. Vilka åtgärder på bostadsmarknaden som bör
            vidtas skall vi kanske inte ta upp en diskussion här, men det
            har naturligtvis en oerhört stor betydelse för fördelningen av
            bördorna på marknaden, inte minst för de sämst ställda. Det kan
            få effekter på finansmarknaden på sikt. Där finns kanske fler
            fördelningsåtgärder att diskutera. Har man funderat på det?
          </note>
          <note type="speaker">
            Anf. 45 Statsrådet BO LUNDGREN (m):
          </note>
          <note>
            Herr talman! Nu börjar vi komma långt ifrån dagens ämne. Jag
            tror att vi i annat sammanhang får ta upp den diskussionen. Vad
            gäller målsättningen att få en rättvis fördelning är självfallet
            Agne Hansson och jag överens.
          </note>
          <note type="speaker">
            Anf. 46 BENGT HARDING OLSON (fp):
          </note>
          <note>
            Herr talman! Vi har fått en väldigt viktig information i dag.
            Det är faktiskt en unik åtgärd att staten går in och engagerar
            sig på ett så grundläggande sätt i det hittills fria svenska bankväsendet.
            Jag har uppfattat det så att det här är en tillfällig lösning
            och att man så snart det någonsin går skall försöka avveckla systemet.
          </note>
          <note>
            Jag ser dock en uppenbar risk att det blir en permanent ordning.
            Det är svårt för de svenska bankerna att komma loss ur det träsk
            som de själva har försatt sig i. De har visserligen marginaler,
            men det krävs enorma marginaler för att klara sig ur situationen.
            Situationen blir ännu svårare nu när utländska banker har möjlighet
            att etablera sig i
          </note>
          <note>
            Sverige. Här uppkommer ett speciellt problem mellan svenska och
            utländska banker med tanke på att konkurrensen inte får snedvridas.
            Jag ser detta i ett EES-perspektiv. Detta leder mig till att ställa
            tre frågor:
          </note>
          <note>
            För det första: Får denna tillfälliga lösning bli permanent?
          </note>
          <note>
            För det andra: Vid risk för att den skall bli permanent, är det
            då bättre att avveckla en eller flera banker?
          </note>
          <note>
            För det tredje: Är propositionen förenlig med de antidiskrimineringstankar
            i konkurrenshänseende som stadgas i EES-avtalet?
          </note>
          <note type="speaker">
            Anf. 47 Statsrådet BO LUNDGREN (m):
          </note>
          <note>
            Herr talman! Jag förutsätter att en nation har rätt att klara
            problemen för att få ett fungerande betalningssystem. EES-avtalet
            kan knappast kräva att vi skall ha en annan situation vad gäller
            den svenska ekonomin.
          </note>
          <note>
            Jag vill kommentera några av de utgångspunkter som Bengt Harding
            Olson hade. Han talade om det hittills fria banksystemet. Utgångspunkten
            är, som framgick av mitt anförande, att vi även i fortsättningen
            skall ha fria och självständiga banker enligt den marknadsekonomiska
            lösning som är rimlig.
          </note>
          <note>
            Sedan sade Bengt Harding Olson att det är svårt för bankerna
            att komma loss från det träsk som de har försatt sig i. Vi skall
            naturligtvis inte förringa det ansvar som resp. bank har för de
            beslut som har fattats där. Vi får inte heller glömma det politiska
            systemets ansvar. Om 80-talet präglades av en ekonomisk politik
            med höga marginalskatter och en inflationsekonomi som skapade
            grunden för fastighetsspekulation, är det självklart att det politiska
            systemet har huvudansvaret. Att avregleringen av kreditmarknaden
            skedde vid felaktig tidpunkt är en sak, men även där bär det politiska
            systemet ansvaret. Kanske hade regleringarna behållits under en
            för lång tid. Vi skall vara noga med att se till att skuldbördan
            läggs där den hör hemma. Huvudansvaret ligger i det politiska
            systemet, som skapade förutsättningar för det som har inträffat.
          </note>
          <note>
            Självfallet är inte detta system avsett att vara permanent. Å
            andra sidan får avvecklingen av systemet inte ske på ett sådant
            sätt att man riskerar fordringsägarnas intressen. Det framgår
            klart av propositionen. Det får bara ske efter ett nytt riksdagsbeslut.
            Det gäller för oss att se till att både svenska och utländska
            investerare och fordringsägare blir medvetna om att det svenska
            finansiella systemet kommer att vara starkt till följd av dessa
            åtaganden. Bankerna kommer att i rätt tid kunna infria sina förpliktelser.
            Det är A och O i propositionen. Därom råder inget tvivel.
          </note>
          <note>
            Visst kommer det att finnas förutsättningar att avveckla det
            här systemet i ordnade former, utan att fordringsägare blir lidande
            i framtiden. Vi har i grunden tekniskt bra utvecklade banker i
            Sverige.
          </note>
          <note>
            Vi har stora förutsättningar för ett fungerande banksystem, när
            väl krisen har genomlidits.
          </note>
          <note type="speaker">
            Anf. 48 BENGT HARDING OLSON (fp):
          </note>
          <note>
            Herr talman! Jag tackar för svaret. Jag sammanfattar det på det
            sättet, att det inte är tänkt at det skall bli någon permanentning.
            Man är alltså beredd att i denna situation på ett eller annat
            sätt verka för att vissa svenska banker avvecklas, om än i ordnade
            former. Slutligen uppfattar jag det som att det inte skulle vara
            någon konflikt med EES-
          </note>
          <note>
            avtalet. Jag hoppas att det är riktigt.
          </note>
          <note>
            Allra sist en tilläggsfråga: Det här är en tillfällig och ej
            permanent lösning. Kan man få någon tidsplansangivelse här, i
            varje fall som en målsättning för när regeringen tänker avveckla
            den här i grunden ändå väldigt olyckliga garantin, som skattebetalare
            och regeringen har tvingats att ge till bankerna?
          </note>
          <note type="speaker">
            Anf. 49 Statsrådet BO LUNDGREN (m):
          </note>
          <note>
            Herr talman! Det går inte att i förväg ange en tidsplan. Tidsplanen
            styrs av utvecklingen.
          </note>
          <note>
            Garantin måste vara, och är, hundraprocentig. Det svenska systemet
            innebär att banker och de institut som omfattas av garantiåtagandet
            skall fullgöra sina förpliktelser i rätt tid. En bortlyftning
            av stödsystemet kan bara ske så att fordringsägarna inte riskerar
            någonting. Detta får styra valet av tidpunkt.
          </note>
          <note type="speaker">
            Anf. 50 HARALD BERGSTRÖM (kds):
          </note>
          <note>
            Herr talman! En effekt av bekymren i bankvärlden och i banksystemet
            i Sverige är ju att fastighetsvärdena drastiskt har gått ned.
          </note>
          <note>
            Småföretagen lider av detta på ett speciellt sätt.
          </note>
          <note>
            Ett företag har ofta sin säkerhet för t.ex. en checkräkningskredit
            just i den fastighet som företaget äger. Det har nu hänt vid ett
            flertal tillfällen att företagen i fråga har fått en begäran om
            att sänka en utnyttjad checkräkningskredit på en miljon kronor
            till exempelvis hälften med mycket kort varsel.
          </note>
          <note>
            Det här är en mycket besvärande situation, och ganska många företag
            har tvingats till likvidation på den grunden. Vi har diskuterat
            detta problem i kds småföretagarråd, och vi har diskuterat det
            med företagare. Vi har luftat en tanke om en kreditmarknadsnämnd
            som skulle kunna sätta ett tryck på bankerna att agera etiskt
            och inte uppträda så kortsiktigt.
          </note>
          <note>
            Det finns något liknande när det gäller aktiehandeln. Man införde
            efter Leo-affären, om jag har uppfattat det rätt, en aktiekreditnämnd.
            Jag skulle gärna vilja höra statsrådets kommentar till en sådan
            åtgärd. En sådan nämnd skulle inte vara tvingande, men vi menar
            att den skulle verka sanerande i branschen.
          </note>
          <note type="speaker">
            Anf. 51 Statsrådet BO LUNDGREN (m):
          </note>
          <note>
            Herr talman! Låt mig först säga att krisen i den finansiella
            sektorn är en följd av att fastighetspriserna gick ned, vilket
            i sin tur är en följd av vad som inträffade under 80-talet med
            t.ex.
          </note>
          <note>
            uppblåsta priser.
          </note>
          <note>
            Det är klart att det för ett institut med säkerheten i en fastighet
            vars värde har minskat dramatiskt finns skäl att fundera kring
            hur mycket belåning man kan acceptera. I det exempel som Harald
            Bergström nämnde måste det rimligen i inledningsskedet ha varit
            en mycket hög belåning på fastigheten med mycket små marginaler.
            Det gäller ju att ha vissa marginaler.
          </note>
          <note>
            Vad beträffar den principiella frågeställningen har jag sagt
            flera gånger tidigare att det gäller att förklara för banker och
            de institut som omfattas av åtagandena att deras motprestation
            måste vara att fungera normalt och rationellt när det gäller kreditförsörjningen.
            Det är självklart. Jag tror inte att en nämnd kan gå in och överpröva
            enskilda kreditbeslut i banksektorn. Det ansvaret måste tas av
            handläggarna. Däremot måste handläggarna få veta att det är en
            normal situation och att de skall utgå från en normal kreditförsörjning.
          </note>
          <note type="speaker">
            Anf. 52 HARALD BERGSTRÖM (kds):
          </note>
          <note>
            Herr talman! Vi tänker oss inte att en sådan nämnd skulle ges
            möjlighet att överpröva beslut eller gå in med direkt ekonomiska
            åtgärder. Den skulle kunna brännmärka en banks agerande, och det
            skulle, menar vi, i långa stycken vara tillräckligt för att en
            sanerande effekt skall uppstå.
          </note>
          <note type="speaker">
            Anf. 53 Statsrådet BO LUNDGREN (m):
          </note>
          <note>
            Herr talman! Inte heller i detta avseende tror jag att det är
            lämpligt att ha en institution som talar om vad som var rätt eller
            fel i ett enskilt kreditbeslut.
          </note>
          <note>
            Det viktiga är att den banksektor som existerar och som kommer
            att existera inser vilken dess uppgift är. Det tror jag också
            att den kommer att göra.
          </note>
          <note type="speaker">
            Anf. 54 KENT CARLSSON (s):
          </note>
          <note>
            Herr talman! Jag har två mindre frågor. Först vill jag fråga
            om omfattningen av garantin och vilka som kan komma i fråga.
          </note>
          <note>
            Det har i massmedia förekommit uppgifter om att det finns andra
            typer av kreditinstitut och sparkassor som inte skulle komma att
            omfattas av den här garantin. Jag tänker bl.a. på JAK, som nämndes
            i Dagens Nyheter häromdagen. Den är i och för sig en liten kredit-
            och sparkasseinstitution, men den skulle inte omfattas av bankgarantin.
          </note>
          <note>
            Samma sak gäller för HSB:s Riksförbunds sparkasseverksamhet,
            som -- om jag har förstått saken rätt -- inte skulle komma att
            omfattas.
          </note>
          <note>
            Statsrådet kan kanske reda ut om även den här typen av kreditinstitut
            och sparkassor kan komma att omfattas av garantin.
          </note>
          <note>
            När man från nu statens sida går in och utformar eventulla hjälpåtgärder,
            kommer regeringen då att driva frågan om de s.k. fallskärmsavtalen?
            Tänker man resonera med bankledningarna om huruvida det finns
            möjlighet att pröva, jämka eller avskaffa fallskärmsavtalen?
          </note>
          <note type="speaker">
            Anf. 55 Statsrådet BO LUNDGREN (m):
          </note>
          <note>
            Herr talman! Av de skäl som jag inledningsvis redovisade bör
            omfattningen vara så snäv som möjligt. Det är viktigt att rikta
            åtagandena mot de institut som är av avgörande betydelse i betalningssystemet.
            Om man drar en annan gräns, kan det snart uppstå en situation
            där det är omöjligt att göra en rimlig avgränsning, vilket i sin
            tur leder till andra effekter. Detta gäller för svenska banker
            och de kreditinstitut som redan tidigare har angivits i en promemoria.
            Någon utvidgning föreslås inte i propositionen.
          </note>
          <note>
            Fallskärmsavtal är avtal som har träffats och som är civilrättsligt
            bindande. Hur illa vi än tycker om en del av dessa avtal tror
            jag inte att någon vill att
          </note>
          <note>
            Sveriges riksdag genom att gå in och ändra i civilrätten skall
            försöka att bryta dessa avtal. Det tror jag inte att någon av
            oss här egentligen vill.
          </note>
          <note>
            Däremot finns det anledning att diskutera om det finns möjlighet
            att förändra fallskärmsavtalen. Det har ju skett när det t.ex.
            gäller Nordbanken, där staten har ett direkt ägaransvar. I fråga
            om övriga företag kan jag inte bedöma i vilken mån det är möjligt
            att på något annat sätt förändra sådana avtal.
          </note>
          <note type="speaker">
            Anf. 56 KENT CARLSSON (s):
          </note>
          <note>
            Herr talman! Det finns ju i avtalslagen paragrafer som innebär
            att man kan göra jämkningar av avtal.
          </note>
          <note>
            Jag vet att finansministern i olika sammanhang har sagt att frågan
            skall utredas och att man skall gå till botten med den. Här finns
            det möjligheter att även i de banker där staten inte är huvudägare
            ta upp en diskussion om huruvida bankledningarna har gjort allvarliga
            prövningar om att se över avtalen. Det är klart att lagen måste
            följas. Om ett avtal har ingåtts, måste det respekteras, men det
            finns ju en ventil i lagen som medger jämkning eller omförhandling
            av ett avtal.
          </note>
          <note type="speaker">
            Anf. 57 Statsrådet BO LUNDGREN (m):
          </note>
          <note>
            Herr talman! Jag inser att tiden flyter, men jag tycker att detta
            är viktiga frågor.
          </note>
          <note>
            Vi har all anledning att fundera över om det från ägarsynpunkt
            finns möjligheter att göra någonting åt de avtal som tidigare
            har träffats. Det är i och för sig förvånande att den förra ansvariga
            politiska ledningen accepterade sådana avtal, men det kan ju alltid
            diskuteras. Men vi skall undersöka vilka möjligheter som finns
            att hantera situationen.
          </note>
          <note>
            När det gäller stödåtgärder beträffande andra banker och institut
            finns det anledning att fundera kring dessa frågor. Längre än
            så vill jag inte gå i dag.
          </note>
          <note type="speaker">
            Anf. 58 JOHAN LÖNNROTH (v):
          </note>
          <note>
            Herr talman! Statsrådet Lundgren använde återigen begreppet marknadssystem
            och marknadslösningar. Fallskärmsavtalen hade ju slagits ut av
            marknadssystemet, om det hade fått fungera för de banker som egentligen
            borde ha
          </note>
          <note>
            ''gått i putten''. Ni fattade tidigare ett beslut om att man
            garanterade Nordbankens privata ägare ett visst minimipris när
            de skulle sälja ut sina aktier.
          </note>
          <note>
            Det var också i strid med marknadslösningen.
          </note>
          <note>
            Jag skulle vilja pröva följande tolkning av statsrådets inställning
            och definition av marknadssystem: Det politiska systemet har huvudansvaret
            för det finansiella systemets problem när det går dåligt. Men
            det politiska systemet har ingen rätt att ta någon som helst del
            av det finansiella systemets vinster, när systemet fungerar bra.
          </note>
          <note>
            Är statsrådets definition av marknadssystem rätt tolkat?
          </note>
          <note type="speaker">
            Anf. 59 Statsrådet BO LUNDGREN (m):
          </note>
          <note>
            Herr talman! Den definition som Johan Lönnroth anförde får stå
            för honom.
          </note>
          <note>
            Jag vet inte om vi har olika utgångspunkter när det gäller det
            sätt på vilket man bör organisera en ekonomi, eller rättare sagt
            hur en ekonomi skall kunna vara organsierad. En sak vet vi, nämligen
            att marknadslösningar är överlägsna varje form av politisk styrning.
            Erfarenheterna är alltför tydliga i det avseendet. Självfallet
            finns det ansvar som går utanför det som marknadslösningar kan
            hantera.
          </note>
          <note>
            Det är därför som staten har varit tvungen att gå in för att
            garantera betalningssystemets stabilitet.
          </note>
          <note>
            Avslutningsvis vill jag bara notera att det förslag som nu har
            framlagts för riksdagen tyvärr är nödvändigt. Det är inget förslag
            som är önskat, vare sig av mig eller andra i regeringen. Det är
            en följd av vad 80-talet med hög inflation och med alltför höga
            skatter medförde för svensk ekonomi, vilket i sin tur ledde fram
            till fastighetsspekulation.
          </note>
          <note>
            Nu måste vi lösa de problem som har uppkommit för att garantera
            insättarna, för att se till att kreditförsörjningen fungerar och
            för att garantera betalningssystemets stabilitet.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1992/93:1 och fråga
          </note>
          <note>
            1992/93:235 om dispenser från svenska sanktioner mot Sydafrika
          </note>
          <note>
            Anf. 60 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Hans Göran Franck har i en interpellation till utrikesministern
            ställt ett antal frågor om dispenser från svenska sanktioner mot
          </note>
          <note>
            Sydafrika. Arbetet inom regeringen är så fördelat att det är
            jag som skall svara på interpellationen.
          </note>
          <note>
            Jag besvarar i detta sammanhang även den fråga om sanktionerna
            mot Sydafrika som Margareta
          </note>
          <note>
            Viklund har ställt till mig.
          </note>
          <note>
            Låt mig först slå fast: Det är riktigt som Hans
          </note>
          <note>
            Göran Franck anför i sin interpellation, att förslagen i prop.
            1991/92:146 byggde på den parlamentariska delegationens rapport.
            I
          </note>
          <note>
            propositionen lämnades även en redogörelse för gällande sanktionsåtgärder
            mot Sydafrika och för regeringens bedömning och ställningstagande
            i frågan om deras avskaffande. Bedömningen gjordes, mot bakgrund
            av utvecklingen i Sydafrika, att de svenska sanktionerna och restriktionerna
            borde upphävas steg för steg under vissa förutsättningar. Vad
            gäller handelsförbudet konstaterade regeringen att det i avvägningen
            mellan skilda önskemål och krav vad gäller tidpunkt och avveckling
            var rimligt att ta hänsyn till det stora behovet av ekonomisk
            tillväxt och utveckling i Sydafrika. Vidare gjorde regeringen
            den bedömningen att det var rimligt att en avveckling av Sveriges
            sanktioner inleddes genom upphävande av förbudet mot handel när
            en bindande överenskommelse träffats om en interimsregering. Riksdagen
            har ställt sig bakom detta.
          </note>
          <note>
            Hans Göran Franck framhåller i sin interpellation att den socialdemokratiska
            oppositionen och regeringspartierna enades om en precisering och
            skärpning av kriterierna för dispensgivning i utrikesutskottets
            betänkande 1991/92:UU13.
          </note>
          <note>
            Jag delar inte Hans Göran Francks uppfattning på den punkten.
            I utrikesutskottets betänkande anförs bl.a.:
          </note>
          <note>
            ''Utskottet noterar det som Sydafrikadelegationen angett om att
            regeringen bör utnyttja sin möjlighet att lämna dispens från investeringsförbudet
            under den tid som återstår till dess att detta slutligt kan upphävas.
          </note>
          <note>
            Utskottet utgår från att avsikten med denna hållning, liksom
            beträffande dispensförfarandet generellt, inte är att frångå gällande
            sanktioners syfte, men att ge ett visst utrymme för en tillämpning
            avpassad till utvecklingen i Sydafrika.''
          </note>
          <note>
            Men nu till de av Hans Göran Franck ställda konkreta frågorna.
            Jag vill först ta upp i vilken utsträckning dispensgivning har
            förekommit och på vilka grunder.
          </note>
          <note>
            Regeringen kan enligt gällande lagstiftning i enskilda fall medge
            undantag från handelsförbudet.
          </note>
          <note>
            Sådana undantag kan komma i fråga om ett upprätthållande av förbudet
            skulle medföra effekter som är ägnade att motverka syftet med
            förbudet eller om det i övrigt finns särskilda skäl.
          </note>
          <note>
            Hittillsvarande praxis har varit att dispens i allmänhet lämnas
            för export av varor inom det medicinska och humanitära området.
            Sedan april
          </note>
          <note>
            1992, och efter samråd med Sydafrikadelegationen, har regeringen
            dessutom medgett undantag för viss utförsel av varuprover, för
            transiteringstrafik och då starka sysselsättningsskäl kunnat åberopas.
          </note>
          <note>
            Vidare frågar Hans Göran Franck om regeringen avser att ta upp
            dessa principiella frågor om dispenser från Sydafrikasanktionerna
            för samtal i utrikesnämnden.
          </note>
          <note>
            I samband med Nelson Mandelas besök i
          </note>
          <note>
            Stockholm i maj 1992 konstaterades att Sverige och
          </note>
          <note>
            Norge var de enda länder som hade kvar generella förbud mot handel
            med Sydafrika. Från svensk sida noterades att det faktum att praktiskt
            taget alla andra länder avvecklat sina handelssanktioner leder
            till avsevärda nackdelar för svenska företag.
          </note>
          <note>
            Regeringen klargjorde därför i anslutning till och under samtalen
            med Nelson Mandela att den avsåg att överväga en mer liberal praxis
            vad gäller dispenser från handelsförbudet i avvaktan på ett beslut
            om sanktionernas upphävande.
          </note>
          <note>
            Utvecklingen i Sydafrika under sommaren och hösten har innehållit
            både negativa och positiva element. Ett avgörande steg i rätt
            riktning togs emellertid den 26 september då president de Klerk
            och Nelson Mandela undertecknade en särskild överenskommelse som
            bl.a. innehåller stadganden om tillsättande av en interimsregering.
          </note>
          <note>
            En serie kontakter har därefter tagits mellan regeringen de Klerk
            och andra parter i Sydafrika, med sikte på att kunna återuppta
            multilaterala förhandlingar med syfte att tillsätta en interimsregering
            och utlysa val till en konstituerande församling.
          </note>
          <note>
            I ljuset härav, med tanke på sysselsättningsläget i
          </note>
          <note>
            Sverige och mot bakgrund av den parlamentariska delegationens
            rapport har regeringen beslutat att tillämpa en mer liberal dispenspolitik.
            Dispens medges numera också om ett upprätthållande av handelsförbudet
            skulle leda till avsevärda nackdelar för svenska företags möjligheter
            att verka i Sydafrika och till betydande konsekvenser för produktion
            och sysselsättning i Sverige. I
          </note>
          <note>
            sådana fall bör det liksom hittills ankomma på det enskilda företaget
            att visa att handelsförbudet får sådana följder.
          </note>
          <note>
            Regeringen fattade mot bakgrund härav den 29
          </note>
          <note>
            oktober beslut om dispenser för ett antal företag.
          </note>
          <note>
            Det säger sig självt att dessa beslut i hög grad har välkomnats
            av de berörda företagen och deras anställda.
          </note>
          <note>
            Beslutet har i sedvanlig ordning föregåtts av samråd med den
            parlamentariska Sydafrikadelegationen och i utrikesnämnden.
          </note>
          <note type="speaker">
            Anf. 61 HANS GÖRAN FRANCK (s):
          </note>
          <note>
            Herr talman! Tack för svaret. Jag vill emellertid uttrycka min
            starka kritik mot att regeringen har beslutat införa en liberalisering
            av sanktionspolitiken genom att bevilja ett mycket stort antal
            dispenser mot handelsförbudet. I år har inte mindre än 38 dispenser
            bifallits. Endast i tre fall har avslag skett. Av dessa fall har
          </note>
          <note>
            Kommerskollegium avstyrkt i elva fall där regeringen har bifallit.
          </note>
          <note>
            Den generella dispensen till Atlas Copco är särskilt allvarlig.
            Den utgör en avvikelse, inte bara från lagstiftningens syfte utan
            också, enligt min mening, från riksdagens beslut i juni detta
            år. Beslutet om dispens innebär ett kringgående och en avvikelse
            från den restriktivitet som skall iakttas vid dispensgivning.
          </note>
          <note>
            Jag anser att detta inte får upprepas. Men risk föreligger att
            andra företag kommer att åberopa detta fall i samband med nya
            dispensansökningar som nu kan förväntas i ökat antal. Sandvik
            har redan gjort en ansökan om en generell dispens.
          </note>
          <note>
            Motiveringen till regeringens ställningstagande i denna fråga
            är om möjligt ännu sämre än själva beslutet.
          </note>
          <note>
            Jag gjorde nyligen, tillsammans med en västeuropeisk delegation,
            ett besök i Sydafrika, just då beslutet om dispenser fattades.
            Det väckte starka reaktioner, inte bara hos ANC utan även bland
            andra företrädare för Rörelsen för ett demokratiskt och icke-rasistiskt
            Sydafrika.
          </note>
          <note>
            Kyrkoledaren Franck Cichane är representativ för denna opinion.
            Han uttryckte sin starka kritik.
          </note>
          <note>
            I detta sammanhang vill jag referera ett uttalande från ANC-ledningen:
            Situationen i Sydafrika är mycket instabil. De som motsätter sig
            demokrati i vårt land tar varje tillfälle att underminera processen.
            Tragiskt nog kommer fallet Atlas Copco att stärka de antidemokratiska
            krafterna, och det är möjligt att dessa kommer att använda det
            till att bli omedgörliga i processen.
          </note>
          <note>
            Vilken kommentar har statsrådet till detta?
          </note>
          <note>
            Statsrådet har en, enligt min uppfattning, för regeringens beslut
            tillrättalagd uppfattning om situationen i Sydafrika.
          </note>
          <note>
            Jag vet inte i vilken utsträckning som Ulf
          </note>
          <note>
            Dinkelspiel följer amerikansk politik. Men det har väl inte förbigått
            honom att USA:s nye president
          </note>
          <note>
            Bill Clinton har uttalat sig för en skärpning av
          </note>
          <note>
            USA:s sanktionspolitik. Jag anser att Sverige i detta mycket
            allvarliga läge inte skall göra reträtter i sanktionspolitiken.
          </note>
          <note>
            Det gäller nu att på allt sätt stödja kampen för att
          </note>
          <note>
            Sydafrika snarast får en demokratisk icke-rasistisk konstitution,
            kan genomföra fria och demokratiska val och äntligen få en brett
            förankrad demokratisk regering på plats. Det gäller att nu ge
            allt tänkbart stöd åt ANC och andra demokratiska krafter som samarbetar
            med ANC. Det var också detta som president Clinton förordade.
            Delar handelsministern Bill Clintons ståndpunkter?
          </note>
          <note>
            Under mitt besök kunde jag konstatera att den sydafrikanska regeringen,
            som saknar legitimitet, genomför ständiga manövrer för att sabotera
            demokratiseringsprocessen och angripa främst
          </note>
          <note>
            ANC, dess medlemmar och samarbetspartner med metoder som står
            helt i strid mot vad respekt för demokrati och mänskliga rättigheter
            kräver.
          </note>
          <note>
            Den sydafrikanska regeringen, dess polis och dess säkerhetsstyrkor
            är i hög grad ansvariga för det massiva våld som utövas. Regimen
            gör ständiga kast i sina positioner. Vid besöket i Sydafrika samtalade
            vi med de Klerks minister Rolf Mayor, som sköter förhandlingsfrågor
            och konstitutuionella frågor. Han uttalade bestämt att det skulle
            bli allmänna val senast fjärde kvartalet
          </note>
          <note>
            1993. I dag läser vi i pressen att man har förändrat även denna
            ståndpunkt och att det skall bli val under det första kvartalet
            1994.
          </note>
          <note>
            Uttalanden och deklarationer svarar inte mot regimens handlingar.
            Statsrådet tar fasta på de uttalanden som passar den svenska regeringens
            politik, men han bortser från de Klerk-regimens gärningar.
          </note>
          <note>
            Sverige måste stödja ANC och de demokratiska krafterna också
            på den sista men kanske svåraste sträckan mot målet.
          </note>
          <note type="speaker">
            Anf. 62 MARGARETA VIKLUND (kds):
          </note>
          <note>
            Herr talman! Även jag får tacka utrikeshandelsministern för svaret,
            som jag tycker var klargörande på flera punkter.
          </note>
          <note>
            En del av det som jag har undrat över har jag fått svar på, och
            en del av mina förmodanden har jag kanske fått befästa. Vad jag
            är speciellt intresserad av att få ytterligare belyst är vilka
            kriterier som har gällt vid den dispensgivning som ganska nyligen
            har skett, och hur många och vilka typer av företag som den omfattade.
          </note>
          <note>
            Som tidigare nämnts lämnas i utrikesutskottets betänkande 1991/92:UU13
            Avskaffandet av sanktioner mot Sydafrika, en redogörelse för svenska
            sanktionsåtgärder mot Sydafrika och bedömningar och ställningstaganden
            i frågan om deras avskaffande.
          </note>
          <note>
            Regeringens ställningstagande bygger i stor utsträckning på en
            rapport från den 25 mars 1992 av den parlamentariska delegation
            som besökte
          </note>
          <note>
            Sydafrika under februari 1992. Delegationen föreslog att de svenska
            snktionerna skulle upphävas samtidigt med att de sista resterna
            av apartheidpolitiken avskaffades steg för steg.
          </note>
          <note>
            Riksdagens krav för att sanktionerna och handelsförbudet skulle
            kunna upphävas var att det skulle ske ''när det föreligger en
            bindande överenskommelse om en interimsregering i
          </note>
          <note>
            Sydafrika''.
          </note>
          <note>
            Anser utrikeshandelsministern att det fanns en sådan då de nyligen
            givna dispenserna gavs? Och föreligger en sådan bindande överenskommelse
            nu?
          </note>
          <note>
            I morse kunde vi höra på nyheterna i radion och läsa i tidningarna
            att allmänna val skall hållas i
          </note>
          <note>
            Sydafrika om 17 månader. ANC tycker att det är för lång väntetid
            och att demokratiseringsprocessen måste påskyndas. Efter de allmänna
            valen skall, enligt massmedias rapporter, en interimistisk regering
            bildas. I regeringen skall förmodligen bl.a.
          </note>
          <note>
            ANC och de Klerks nationalistparti och kanske även andra partier
            ingå. En övergångsregering skall skriva en ny författning.
          </note>
          <note>
            Betyder den här öppningen att de svenska sanktionerna kommer
            att lättas ytterligare? Anser statsrådet att det, i väntan på
            att bojkotten helt skall slopas, skall tillåtas en mer generell
            dispensgivning? Går det i så fall inte emot det beslut som riksdagen
            tidigare har fattat?
          </note>
          <note>
            Kan inte det uppfattas som att svenska dispenser i så fall är
            nytt inslag i regeringens Sydafrikapolitik?
          </note>
          <note>
            Tidigare har dispens givits endast för läkemedelsexport eller
            export av medicinsk utrustning, vilket statsrådet nämnde i sitt
            svar.
          </note>
          <note>
            Statsrådet hänvisar också i svaret till samtal med
          </note>
          <note>
            Nelson Mandela, när han i våras var i Sverige.
          </note>
          <note>
            Regeringen berättade då för honom om en mer liberal praxis för
            dispenser från handelsförbudet.
          </note>
          <note>
            Det skulle vara intressant att veta vad Mandela gav som svar
            på den upplysningen. Eller var det en upplysning som han fick
            acceptera?
          </note>
          <note>
            Enligt vad jag har erfarit har bl.a. ANC uttryckt sin oro över
            den nya trend som kommit till uttryck, bl.a. i Sverige. Jag anser
            att vi inte får svika dem som kämpar för demokrati i Sydafrika.
            Jag tycker att det är viktigt, och jag tänker på alla de människor
            som under årtionden levt under förtryck, förföljelse och apartheid,
            människor som levt som flyktingar i sitt eget land.
          </note>
          <note>
            Vi talar i många andra sammanhang om att vi står på demokratins
            sida. Jag anser att målsättningen arbete för demokrati måste stå
            fast och om och om igen slås fast i land efter land i vår värld.
          </note>
          <note>
            Även om det finns en viss öppning i att kunna lämna dispens från
            investeringsförbudet under den tid som återstår till dess att
            detta slutligt kan upphävas, anser jag att det trots detta inte
            får finnas någon automatik i dispensgivningen.
          </note>
          <note>
            Dispensförfarandet får inte användas för att frångå gällande
            sanktioners syfte. Det är viktigt.
          </note>
          <note>
            I september 1991 sade de Klerks justitieminister,
          </note>
          <note>
            Koibie Coetsee, i ett uttalande: ''Det var de internationella
            sanktionerna som tvingade
          </note>
          <note>
            Nationalistpartiet och regeringen att förändra apartheidpolitiken.''
            Vi kristdemokrater tycker att sanktionspolitiken har varit bra
            som påtryckningsmetod mot apartheid och för demokrati. Det är
            viktigt att inte släppa på sanktionerna innan de har uppnått sitt
            fylla syfte.
          </note>
          <note>
            Herr talman! Det är också angeläget att fastslå att dispenserna
            inte får ges i avsikt att kringgå investeringsförbudet, så länge
            de politiska förhållandena i Sydafrika motiverar en restriktiv
            tolkning av förbudet.
          </note>
          <note>
            Att situationen fortfarande är labil visar ett uttalande som
            de Klerk har gjort, där han påpekar att flera saker måste inträffa
            nästa år för att målet om val 1994 skall uppnås, nämligen framgång
            för bilaterala samtal med olika grupper, en flerpartikonferens
            som skall vara avslutad i mars och att en övergångsförfattning
            träder i kraft i september.
          </note>
          <note>
            Det är viktigt att få fastställt att riksdagens beslut om vilka
            förutsättningar som skall gälla för upphävande av sanktionerna
            mot Sydafrika ligger fast.
          </note>
          <note>
            Anf. 63 KARL-GÖRAN BIÖRSMARK
          </note>
          <note>
            (fp):
          </note>
          <note>
            Herr talman! Jag vill också tacka statsrådet för svaret på Hans
            Göran Francks interpellation, men jag måste säga att jag sätter
            en del frågetecken i kanten på det svaret.
          </note>
          <note>
            Det första gäller att statsrådet säger att han inte delar Hans
            Göran Francks uppfattning om den precisering som utrikesutskottet
            gör i fråga om skärpningen av kriterierna för dispenser. Jag förstår
            inte riktigt det resonemanget. Vi kan kanske tala litet grand
            ytterligare här om vad det är som gör att statsrådet anser sig
            inte dela Hans Göran Francks uppfattning.
          </note>
          <note>
            Enligt min mening och enligt protokollet från den debatt som
            fördes här den 1 juni är det mycket klart att vad riksdagen beslutade
            är vad som har angivits av de föregående talarna. Jag tycker inte
            att det finns utrymme för några tolkningssvårigheter.
          </note>
          <note>
            Det står i utskottets betänkande att det är fråga om
          </note>
          <note>
            ''en stegvis avveckling av sanktionerna under förutsättning av
            att vissa villkor kopplade till en fortsatt utveckling i Sydafrika
            till demokrati uppfylls. Således bör enligt utskottets uppfattning
            handelsförbudet jämte övriga sanktioner och rekommendationer enligt
            punkt 2.5. till 2.8. i propositionen kunna upphävas när det föreligger
            en bindande överenskommelse om en interimsregering i Sydafrika.''
            Det är mycket klart och redigt, likaså villkoren för upphävande
            av investeringsförbudet.
          </note>
          <note>
            Jag sade i debatten den 1 juni: ''Det är bra att utskottet så
            tydligt redogör för den ordning och den process som skall gälla
            för Sveriges agerande i sanktionsfrågan. Regeringen har här fått
            ett tydligt körschema.'' Jag anser att regeringen har ett tydligt
            körschema men nu tänjer på detta.
          </note>
          <note>
            Menar statsrådet att riksdagens beslut vad gäller garantier för
            en övergångsregering i dag har förverkligats? Är det så som det
            står i betänkandet?
          </note>
          <note>
            Eller tänjer regeringen på riksdagens beslut? Jag menar att så
            är fallet.
          </note>
          <note>
            Sedan gör statsrådet en stor poäng av att regeringen samråder
            med Sydafrikadelegationen. Vi som var med i processen som vidtog
            här med anledning av
          </note>
          <note>
            Sydafrikadelegationens arbete vet att det fanns ett visst missnöje
            med de rapporter som först kom, att dessa blev justerade och att
            vi slutligen landade på det som riksdagen sade.
          </note>
          <note>
            Jag menar att regeringen snarare skall titta på riksdagens beslut
            än på vad som sades vid överläggningar med Sydafrikadelegationen.
          </note>
          <note>
            Riksdagen har faktiskt stramat upp det.
          </note>
          <note>
            De Klerks förhalningstaktik är ju påtaglig. Jag vet vilken eufori
            som rådde här i våras när
          </note>
          <note>
            Sydafrikadelegationen kom hem. Man talade om att det var fråga
            om snarare veckor än månader innan det skulle finnas en övergångsregering.
            Jag varnade då för det ställningstagandet, och jag varnar för
            det i dag.
          </note>
          <note>
            Vet man litet grand om den vita minoritetens förhandlingstaktik,
            kan man förstå att det här kommer att ta tid, och vi skall inte
            ha för bråttom.
          </note>
          <note>
            Jag beklagar att andra länder har haft det i sanktionsfrågan.
          </note>
          <note>
            Samtidigt är det ju så, precis som Margareta
          </note>
          <note>
            Viklund påpekade här, att demokratin genomförs nu i land efter
            land på den afrikanska kontinenten.
          </note>
          <note>
            Vi ser att enpartistater förvandlas till flerpartistater med
            demokratiska val. Att då sända sådana signaler när det gäller
            Sydafrika som den svenska regeringen gör är helt felaktigt, menar
            jag.
          </note>
          <note>
            Sanktionerna har ju aldrig haft som utgångspunkt den svenska
            industrins möjligheter att fungera. På flera ställen står det
            i svaret som statsrådet har läst upp att sanktionerna innebär
            avsevärda nackdelar för svenska företags möjlighet att verka i
            Sydafrika, med betydande konsekvenser för produktionen och sysselsättningen
            i Sverige. Det står vidare att berörda företag och deras anställda
            självfallet välkomnar regeringens beslut.
          </note>
          <note>
            Men så har det alltid varit. Det är inget nytt. Den debatten
            har vi alltid haft när det gällt sanktioner mot Sydafrika. Nu
            har man på något sätt vänt på hela debatten, så att det är Sveriges
            industri man först funderar kring, inte vad sanktionerna som sådana
            skall åstadkomma.
          </note>
          <note>
            Slutligen vill jag ställa två precisa frågor: Anser ministern
            att regeringens agerande är i överensstämmelse med riksdagens
            beslut? Och anser statsrådet att regeringens agerande påskyndar
            demokratiseringsprocessen i Sydafrika?
          </note>
          <note type="speaker">
            Anf. 64 KENT CARLSSON (s):
          </note>
          <note>
            Herr talman! Situationen i Sydafrika är minst sagt instabil,
            och vi nås av motsägelsefulla rapporter nästan dagligdags om vad
            som händer i de förhandlingar som förs mellan regering och opposition.
            Att det är ett svårbedömt läge kan alla vara överens om. I det
            läget ser jag det som oerhört viktigt att Sverige står fast och
            att vi upprätthåller det tryck som vi kan upprätthålla mot den
            sydafrikanska regeringen.
          </note>
          <note>
            När jag läste det svar som statsrådet har givit blev jag precis
            som herr Biörsmark förvånad över formuleringarna. Statsrådet säger:
            ''I ljuset härav, med tanke på sysselsättningsläget i Sverige,
            -- -- --
          </note>
          <note>
            '' Längre ner står det som herr Biörsmark tidigare citerade om
            produktion och sysselsättning i
          </note>
          <note>
            Sverige.
          </note>
          <note>
            Detta är ett märkligt resonemang. Jag är inte tillräckligt mycket
            historiker eller statsvetare för att kunna bedöma om det har stöd
            i den lagstiftning och de beslut som riksdagen via ett förslag
            från utskottet har fattat, men det verkar oerhört märkligt. Om
            man drar ut resonemanget innebär det i sin förlängning, att så
            fort ett företag som har verksamhet i Sydafrika anför som skäl
            att sysselsättningen här i Sverige skulle påverkas, skulle regeringen
            i princip säga ja till dispenser. Det tror jag inte finns utrymme
            för genom de beslut som vi har fattat här i riksdagen.
          </note>
          <note>
            Statsrådet citerar på s. 2 i sitt svar utskottets betänkande.
            Där sägs att man kan ha vissa speciella skäl. Är de speciella
            skälen för att ge dispenser det svenska sysselsättningsläget?
          </note>
          <note>
            En annan fråga som jag vill kommentera är det som sägs på slutet
            i svaret. Där sägs att regeringen i sedvanlig ordning har haft
            samråd med den parlamentariska Sydafrikadelegationen och i utrikesnämnden.
            Nu vet vi att diskussionerna i utrikesnämnden är hemligstämplade,
            och där kan vi inte få någon information.
          </note>
          <note>
            När det gäller det dispensbeslut som regeringen fattade den 29
            oktober vill jag fråga: Tillstyrkte de som deltog i delegationsmötet
            och i det samråd som regeringen genomförde alla dessa dispenser?
          </note>
          <note>
            Tillstyrkte de den generella dispens som Atlas
          </note>
          <note>
            Copco har fått? Var man eniga i samrådet? Det vore intressant
            att få reda på. Jag ifrågasätter att det skulle kunna vara så,
            men statsrådet kan kanske skingra dessa oklarheter.
          </note>
          <note>
            Herr talman! Vad regeringen nu gör är i princip att bakvägen
            via dispensförfarandet upphäva den sanktionslagstiftning som Sverige
            trots allt har. Jag är så pass fundersam att jag anser att man
            kanske skall överväga om detta inte strider mot riksdagens beslut.
            Man får då be konstitutionsutskottet att granska ärendet för att
            se om regeringen har gjort rätt tolkning av riksdagens beslut.
          </note>
          <note>
            Anf. 65 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Tidigare talare har ställt ett stort antal frågor
            och gjort ett stort antal kommentarer till det svar jag har givit
            på Hans Göran Francks interpellation. Jag skall försöka att så
            gott tiden medger det att i ett sammanhang besvara de olika frågor
            som ställts.
          </note>
          <note>
            Det regeringen har beslutat innebär en uppmjukning av dispensbestämmelserna.
            Men det är inte fråga om ett avskaffande av sanktionerna.
          </note>
          <note>
            Om regeringen ansett att villkoren uppfyllts hade sanktionerna
            avskaffats. Detta är ett steg på vägen i ljuset av utvecklingen
            i Sydafrika. Det är en utveckling som är mycket svårbedömbar och
            svårtolkad. Man slits mellan hopp och förtvivlan.
          </note>
          <note>
            Faktum är att de tidsplaner som den parlamentariska delegation
            som besökte Sydafrika i våras trodde var realistiska, har visat
            sig inte vara realistiska. Det är ett tecken på hur svårt det
            är att bedöma det hela.
          </note>
          <note>
            Det är viktigt att de svenska företagens konkurrenssituation
            och hur detta påverkar deras egna förhållanden här hemma och sysselsättningen
            finns med i bilden. De kriterier vi nu har innebär, som jag sade
            i mitt svar, att vi medger dispens om ett upprätthållande av handelsförbud
            skulle leda till avsevärda nackdelar för svenska företags möjligheter
            att verka i Sydafrika och till betydande konsekvenser för produktion
            och sysselsättning i
          </note>
          <note>
            Sverige.
          </note>
          <note>
            Vad vi framför allt tittar på är om företagen tidigare har varit
            verksamma i Sydafrika -- detta som svar på Margareta Viklunds
            fråga. Det är fråga om olika typer av företag. Generellt gäller
            i den utvidgade dispensgivningen att företagen tidigare har varit
            verksamma i Sydafrika och alltså lidit särskilt hårt av sanktionslagstiftningen.
            Det är ett kriterium.
          </note>
          <note>
            Regeringen har inte med anledning av synnerliga skäl medgivit
            några nya handelsströmmar.
          </note>
          <note>
            Detta är en besvärlig avvägning, det medger jag gärna. Men jag
            vill inte minst till Hans Göran
          </note>
          <note>
            Franck säga, att om han liksom jag besöker svenska företag --
            vilket utgår från att han gör -- får han också klart för sig hur
            besvärligt läget är. Jag har själv haft kontakt med ett antal
            företagsledningar, representanter för de anställda och de centrala
            fackföreningsinstanserna. De har med mig tagit upp de problem
            för jobben och sysselsättningen som orsakas av Sydafrikasanktionerna.
          </note>
          <note>
            Det är inte så att vi förlorar en massa export och jobb på grund
            av sanktionerna. Det är ett pris som vi har varit beredda att
            betala, och i viss utsträckning är beredda att fortsätta att betala,
            i solidaritet med de demokratiska krafterna i
          </note>
          <note>
            Sydafrika. Men det är fråga om den avvägning som vi i Sverige
            gör, och som andra länder gör. Ser vi till de nordiska länderna
            har Danmark och Finland avskaffat det generella handelsförbudet.
            Norge har det kvar, men man har i mycket stor utsträckning uppmjukat
            det. Vi blir i den här utvecklingen snart ensamma på skansen.
          </note>
          <note>
            När man samtalar med anställda i företagen eller företagsledningarna,
            speciellt de som har sin sysselsättning hotad, är det inte särskilt
            lätt att förklara och försvara sanktionspolitiken, just av det
            förhållandet att andra har avvecklat den och vi nu är tämligen
            ensamma om att upprätthålla den. Det leder till mycket stora nackdelar
            för svenskt näringsliv, något som man inte kan undgå att också
            beakta i bilden.
          </note>
          <note>
            När detta är sagt, vill jag konstatera att de beslut som har
            fattats är i full överensstämmelse med gällande lagstiftning.
            Den medger regeringen att bevilja dispenser från handelsförbudet.
            Jag vill också betona att det sätt på vilket regeringen använder
            dispensinstitutet självfallet står i överensstämmelse med gällande
            lagstiftning och de uttalanden som har gjorts av riksdagen.
          </note>
          <note>
            En viktig instans är parlamentarikernämnden, dvs.
          </note>
          <note>
            den s.k. Sydafrikadelegationen. Vi har strävat efter att åstadkomma
            en mycket bred enighet i dessa olika frågor, men det är ingalunda
            det enda. I mitt interpellationssvar har jag citerat utrikesutskottets
            uttalande. Regeringen har också samrått i dessa frågor i utrikesnämnden.
            Det är riktigt att överläggningarna i utrikesnämnden är hemliga.
            Jag kan därför inte från denna talarstol redovisa dem.
          </note>
          <note>
            Men utifrån mina allmänna kontakter kan jag säga att det föreligger
            en bred partipolitisk enighet bakom de beslut som nu har fattats.
          </note>
          <note type="speaker">
            Anf. 66 HANS GÖRAN FRANCK (s):
          </note>
          <note>
            Herr talman! Det är viktigt att Ulf Dinkelspiel här nu medger
            att det är fråga om en uppmjukning.
          </note>
          <note>
            Regeringen tar också nya hänsyn som inte ingår i själva Sydafrikalagstiftningen.
            Han talar om att vi är beredda att betala priset att man luckrar
            upp tillämpningen. I sanktionslagstiftningen ligger att vi har
            varit beredda att betala ett pris för sanktionerna.
          </note>
          <note>
            Felet är att regeringen går alldeles för långt i dispensgivningen.
            Den allmänna dispensen står i strid med riksdagsbeslutet, eftersom
            det innebär ett kringgående av bestämmelserna. Regeringen iakttar
            inte den restriktivitet som klart har uttalats av riksdagen.
          </note>
          <note>
            Om dispenser skall ges med motiveringen att svenska företag har
            förlorat marknadsandelar, hade Sverige över huvud taget inte kunnat
            ha några sanktioner. Det är en självklar bieffekt av sanktionerna,
            som har konstaterats gång på gång av olika utredningar och i samband
            med beslut.
          </note>
          <note>
            Sedan talar Ulf Dinkelspiel om att dessa avsteg och denna långtgående
            förändring av politiken kan ske med hänvisning till andra länder.
            Men han svarar inte på den fråga som jag ställde om den amerikanske
            presidentens hållning. Den kommer att få effekter i många länder,
            såvitt jag kan förstå.
          </note>
          <note>
            Det är en klar skärpning. Det här uttalandet kom just när jag
            var i Sydafrika. Det blev naturligtvis föremål för mycken oro
            och bestörtning inom de kretsar som slår vakt om den nuvarande
            regimen.
          </note>
          <note>
            Det är märkligt att statsrådet inte beaktar detta.
          </note>
          <note>
            Dispensen till Atlas Copco är ju ingen liten fråga.
          </note>
          <note>
            Det är inte en dispens som gäller en enstaka sak.
          </note>
          <note>
            Dispensen har mycket vittgående följder och konsekvenser. Det
            talas inte om en generell dispens av det här slaget någonstans
            i själva handelsförbudet och i bestämmelserna. Det här är en innovation
            när det gäller beslutet som jag inte tycker är tillåten.
          </note>
          <note type="speaker">
            Anf. 67 MARGARETA VIKLUND (kds):
          </note>
          <note>
            Herr talman! Låt mig tacka för det ytterligare klargörandet av
            statsrådets svar. Jag tycker inte riktigt att jag fick svar på
            ett par frågor som jag ställde. Därför vill jag ställa dem igen.
          </note>
          <note>
            Anser statsrådet att det finns en bindande överenskommelse om
            interimsregering i Sydafrika?
          </note>
          <note>
            Kommer det att lättas ytterligare på sanktionerna till följd
            av vad som nu har skett i Sydafrika, enligt massmedia?
          </note>
          <note>
            Det har tidigare sagts här att de signaler som
          </note>
          <note>
            Sveriges regering och riksdag, genom sitt agerande, sänder ut
            bl.a. gällande sanktionerna, är mycket viktiga för den pågående
            processen i Sydafrika.
          </note>
          <note>
            Demokratiseringsprocessen behöver stöd. Det är viktigt att hålla
            ut i givandet av stöd. I land efter land kan vi ju se hur skör
            demokratin är. Vi behöver inte gå särskilt långt för att se det.
          </note>
          <note>
            Utifrån den ekonomiska situation som vårt land befinner sig i
            kan jag förstå att bl.a. näringslivet har en viss otålighet över
            att det inte just nu går att få bort alla restriktioner. Min vädjan
            är för Sydafrikas folks skull och för att få ett slut på apartheiden.
            Vi måste försöka att hålla ut i det som vi nu har påbörjat. Den
            svaga demokratilåga som har börjat glimma och flämta får inte
            släckas ut. Den måste skyddas. Riksdagens beslut måste också stå
            fast till dess att något annat har beslutats.
          </note>
          <note>
            Anf. 68 KARL-GÖRAN BIÖRSMARK
          </note>
          <note>
            (fp):
          </note>
          <note>
            Herr talman! Det låter litet bestickande när statsrådet säger
            att det är fråga om en uppmjukning. Det låter som om detta är
            ett agerande inom ramen för riksdagens beslut. Det är bara en
            uppmjukning av detta. Var går då gränsen för denna uppmjukning?
            När passerar man gränsen för vad riksdagen har beslutat? Det kan
            bli en ganska delikat bedömning framöver. Den får man kanske pröva
            i ett historiskt perspektiv så småningom, som antytts här. Enligt
            min uppfattning har den gränsen passerats genom uppmjukningen
            i de beslut som regeringen har fattat.
          </note>
          <note>
            Jag återkommer till att utgångspunkten är företagens och de anställdas
            intressen. Jag har full respekt för dessa svårigheter. Det har
            jag alltid haft. Jag har alltid menat att Sverige får agera på
            ett sådant sätt att den enskilde inte kommer i kläm. Så har jag
            alltid resonerat när det gäller
          </note>
          <note>
            Sydafrikapolitiken och sanktionerna. Så får det bli nu också.
          </note>
          <note>
            Men det är ett övergivande av svensk politik gentemot Sydafrika
            att ha det som utgångspunkt, motivering, förklaring och anledning
            till att man agerar som man gör.
          </note>
          <note>
            Jag förstår sammanfattningsvis inte att statsrådet kan påstå
            att detta är i överensstämmelse med riksdagens beslut. Vi får
            väl se vad historien säger om detta så småningom.
          </note>
          <note>
            Att åberopa andra länders agerande är också ett argument som
            kan låta bestickande. Danmark och
          </note>
          <note>
            Finland har ändrat på politiken, och då skall vi följa efter.
            Sverige har inte haft den hållningen tidigare.
          </note>
          <note>
            Vi har agerat självständigt, vi har varit föregångare och drivit
            på. Det skulle vara olyckligt om Sverige skulle överge ANC, dess
            syn och dess strävanden.
          </note>
          <note>
            Det pågår en förhalningstaktik. Jag har en känsla av att Sverige
            nu håller på att förlora något av det vi stått för tidigare, nämligen
            en solidarisk politik för de svarta i Sydafrika.
          </note>
          <note type="speaker">
            Anf. 69 KENT CARLSSON (s):
          </note>
          <note>
            Herr talman! Den uppmjukning som statsrådet talar om riskerar
            ju, som flera andra påpekat här, att bli ett fullständigt avskaffande
            av sanktionerna.
          </note>
          <note>
            Det har jag inte uppfattat att riksdagen har varit beredd att
            göra i det här läget. Vi är väl någon slags apor på Skansen, som
            envist håller fast vid de beslut som den här församlingen -- Sveriges
            högsta beslutande organ, riksdagen -- har fattat.
          </note>
          <note>
            Med de skäl, de svenska sysselsättningsskälen, som statsrådet
            står kvar vid, kan inte jag se att man skulle kunna vägra något
            svenskt företag dispens.
          </note>
          <note>
            Det innebär att man i princip faktiskt har avskaffat sanktionslagstiftningen
            bakvägen. Om regeringen gör den bedömningen utifrån sysselsättningsläget
            i
          </note>
          <note>
            Sverige och konsekvenserna för produktion och sysselsättning
            här hemma, är det då inte mer ärligt och konsekvent att gå tillbaka
            till riksdagen och begära en ändring av beslutet? Då får riksdagen
            återigen diskutera detta med de nya fakta som kan ha kommit fram.
          </note>
          <note>
            Jag ställde en fråga tidigare. Den gällde faktiskt inte utrikesnämnden.
            Det var jag noga med att poängtera. Jag vet att förhandlingarna
            och diskussionerna där är hemliga. I det svar som statsrådet har
            lämnat på Hans Göran Francks interpellation står det att ''Beslutet
            har i sedvanlig ordning föregåtts av samråd med den parlamentariska
            Sydafrikadelegationen -- -- --.''
          </note>
          <note>
            Vilken information har man givit till
          </note>
          <note>
            Sydafrikadelegationen, och vad har de olika parterna sagt om
            detta med att man nu mjukar upp eller nästan i princip avskaffar
            sanktionerna? Var man överens om det? Fick delegaterna i delegationen
            information om att det var en generell dispens för Atlas Copco?
            Vad sade man om det?
          </note>
          <note>
            Det gällde allså inte utrikesnämnden, utan
          </note>
          <note>
            Sydafrikadelegationen.
          </note>
          <note>
            Anf. 70 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Låt mig först upprepa vad jag sade tidigare. Det
            är fråga om en uppmjukning av den praxis som gäller för dispensgivningen
            inom ramen för nuvarande lagstiftning. Det är icke fråga om ett
            avskaffande av sanktionerna. Om vi skulle avskaffa sanktionerna
            skulle vi godkänna alla de dispenser som har lämnats in och de
            som ligger och väntar på beslut. Vi iakttar fortsatt restriktivitet
            på det här området just med hänsyn till utvecklingen i
          </note>
          <note>
            Sydafrika. Den har inte gått så långt att vi anser tiden mogen
            för att avskaffa handelsförbudet.
          </note>
          <note>
            Jag vill klart understryka att det här är ett pris som vi är
            beredda att betala i fortsättningen i solidaritet med de demokratiska
            krafterna i Sydafrika. Det är viktigt att slå fast detta här.
          </note>
          <note>
            Jag vill samtidigt säga att detta är inget lätt beslut.
          </note>
          <note>
            Vi beaktar utvecklingen i Sydafrika, och det är i ljuset av utvecklingen
            där som beslutet har fattats.
          </note>
          <note>
            Vi beaktar också vad andra länder har gjort. Jag har pekat på
            att andra länder har gått i uppmjukande riktning.
          </note>
          <note>
            Hans Göran Franck har pekat på Bill Clintons uttalande. Jag har
            inga indikationer på att det skulle innebära att man från amerikansk
            sida skulle vara beredd att införa handelssanktioner av det slag
            som Sverige nu har. Om jag har fel på den punkten skulle det vara
            intressant att få höra vad Hans
          </note>
          <note>
            Göran Franck har för informationer på den punkten. Är USA berett
            att införa handelssanktioner?
          </note>
          <note>
            I bilden ingår överväganden av svenska företags framför allt
            långsiktiga konkurrensställning på den sydafrikanska marknaden.
            Förhoppningen är ju att utvecklingen går i den riktningen att
            vi snart skall avskaffa handelssanktionerna. Även om jag sympatiserar
            med delar av Hans Göran Francks bakomliggande motiv, har jag svårt
            att följa honom när han så bestämt tar avstånd från varje hänsyn
            till svenska företags intressen i det här sammanhanget.
          </note>
          <note>
            Jag tycker att det är något uppseendeväckande att en företrädare
            för ett parti som har en minskning av arbetslösheten som ett av
            de allra främsta målen så helt vill bortse från detta argument
            när vi diskuterar denna fråga och tar det till intäkt för en stark
            kritik mot regeringen i fråga om dispenspolitiken.
          </note>
          <note>
            Engelsmännen brukar använda ett uttryck med innebörden att man
            skjuter sig själv i foten. Risken är påtaglig att precis göra
            så med en sådan politik.
          </note>
          <note>
            Det här är en svår avvägning. Vi har gjort denna avvägning, och
            vi har icke kommit till den punkt då tiden är mogen att avskaffa
            sanktionerna. Men nuvarande riksdagsbeslut förutsätter en interimsregering
            innan ett bindande beslut kan fattas. Det kan diskuteras i vilken
            utsträckning den överenskommelse som har träffats mellan ANC
          </note>
          <note>
            och regeringen skall karakteriseras som en bindande överenskommelse.
            Men den svenska regeringen har icke funnit att tiden är mogen
            att avskaffa handelssanktionerna nu. Som svar på
          </note>
          <note>
            Margareta Viklunds fråga kan jag säga att beslut har fattats
            om vissa lättnader i dispensgivningen.
          </note>
          <note>
            Kent Carlsson ställde en fråga om parlamentarikerdelegationen.
            Ja, den har hållits orienterad om hela utvecklingen, inte bara
            om den allmänna bedömningen utan också om de beslut som har fattats
            om uppmjukningen av dispensgivningen. Beslutet har fattats under
            bred partipolitisk enighet.
          </note>
          <note>
            Herr talman! I en situation där det är svårt att väga de olika
            hänsyn som regeringen måste ta, och det gäller även för en ansvarig
            riksdagsman, tror jag ändå att det finns en grundläggande enighet
            på en punkt, nämligen att handelsförbudet skall kunna avskaffas
            så snart som möjligt. Det är inte så mycket av hänsyn till handelsförbudet
            som sådant utan just i de grundläggande frågorna att utvecklingen
            i Sydafrika skall gå i en sådan riktning att förutsättningarna
            finns att avskaffa handelsförbudet i enlighet med det beslut som
            riksdagen har fattat.
          </note>
          <note type="speaker">
            Anf. 71 HANS GÖRAN FRANCK (s):
          </note>
          <note>
            Herr talman! Tiden är alls inte mogen för ett upphävande av sanktionerna,
            eftersom det inte finns ett bindande avtal om en övergångsregering.
          </note>
          <note>
            Det finns nu många problem på vägen dit.
          </note>
          <note>
            Den fråga vi diskuterar är att regeringen har utnyttjat dispensgivningen
            i en otillbörlig och alltför stor utsträckning. Sedan den 1 januari
            har det kommit in 89 ansökningar om dispens. De strömmar till
            i ökad takt. Det är också allvarligt att regeringen inte ens bryr
            sig om vad
          </note>
          <note>
            Kommerskollegium säger.
          </note>
          <note>
            Den absolut viktigaste frågan är den generella dispensgivningen.
            Kommer regeringen att även ge
          </note>
          <note>
            Sandvik generell dispens? Då hävdar jag bestämt att det kommer
            att utgöra ett ytterligare steg på vägen att frångå det av riksdagen
            fattade beslutet om en restriktiv tolkning.
          </note>
          <note>
            Handelsministern nämnde den fråga jag ställde om
          </note>
          <note>
            USA. I USA är det varje enskild delstat som fattar beslut i dessa
            frågor. Det finns delstater som går längre än andra när det gäller
            sanktionerna och även när det gäller handel.
          </note>
          <note>
            Bill Clinton har sagt att han inte kommer att ändra på någon
            av delstaternas beslut. Han uttalar sig för en skärpning. Den
            viktigaste punkten gäller frågan om IMF, vilket har den största
            betydelsen för
          </note>
          <note>
            Sydafrika. Han intar där en negativ hållning till att göra satsningar
            på Sydafrika under rådande förhållanden. Han tar klart ställning
            för ANC och visar hänsyn till dess intressen.
          </note>
          <note>
            Däremot talar Ulf Dinkelspiel mest om svenska intressen. Det
            går naturligtvis att ge vissa dispenser.
          </note>
          <note>
            Men avvägningen har gått alldelse för långt, och man tillmötesgår
            de svenska företagen alldeles för mycket. Det är ett pris som
            vi har varit beredda att betala. Men det utgör ett alldeles för
            dåligt hänsynstagande till ANC. På den punkten har Ulf
          </note>
          <note>
            Dinkelspiel klart blivit klandrad av ANC:s ledning.
          </note>
          <note>
            Jag delar den uppfattningen, och jag tror att det finns en stark
            opinion i vårt land som gör detsamma.
          </note>
          <note type="speaker">
            Anf. 72 MARGARETA VIKLUND (kds):
          </note>
          <note>
            Herr talman! Jag håller med statsrådet om att detta är en svår
            fråga, och jag vet att frågan behandlas seriöst på många olika
            nivåer och i många instanser.
          </note>
          <note>
            Det är en fråga som fordrar hänsynstagande, solidaritet och avvägningar
            i olika dimensioner.
          </note>
          <note>
            Statsrådet sade som svar på min tidigare fråga att det skall
            ske vissa lättnader. Det har redan skett lättnader i dispensgivningen.
            Som jag sade inledningsvis tycker jag att det är viktigt att det
            inte blir rutin eller automatik i dispensgivningen.
          </note>
          <note>
            Dispensförfarandet får inte användas för att frångå gällande
            syften med sanktionerna. Man måste hålla fast vid dispensgivningen
            som en sista utväg och med hänsynstagande till många dimensioner.
          </note>
          <note>
            Anf. 73 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Hans Göran Franck hänvisade i sitt sista inlägg
            enbart till ANC:s uppfattning i frågan.
          </note>
          <note>
            Han berörde inte på något sätt de svåra avvägningar som man ställs
            inför när man har att beakta dessa hänsyn mot andra hänsyn. Inte
            heller pekade han på något sätt på det faktum att det från
          </note>
          <note>
            ANC:s sida har uttalats förståelse och uppskattning för att Sverige,
            som ett av de två återstående länderna, upprätthåller det fortsatta
            handelsförbudet och därmed är beredd att fortsätta att betala
            ett pris för att visa solidaritet med ANC.
          </note>
          <note>
            Det är en solidaritet som jag har betygat i mina tidigare svar.
          </note>
          <note>
            Jag har också uttryckt förhoppningen om att processen skall leda
            fram till en sådan situation att förutsättningar skapas för avskaffande
            av handelsförbudet. På den punkten kan vi alla vara ense.
          </note>
          <note>
            Jag vill också peka på vad Hans Göran Franck sade en passant,
            att det kommer in mängder av dispensansökningar. Det visar ju
            på svårigheterna och på det intresse som finns från svensk sida,
            från företag och anställda. Jag kan försäkra att jag hör från
            arbetsgivare, fack och andra om de svårigheter som detta förbud
            skapar.
          </note>
          <note>
            Vi upprätthåller fortfarande förbudet. Det är priset som vi betalar.
            I ljuset av utvecklingen i Sydafrika medger vi samtidigt en uppmjukning.
          </note>
          <note>
            Till Margareta Viklund vill jag säga att vi har beslutat om dessa
            lättnader, och de kriterier som jag angav här är de som fortsatt
            kommer att tjäna som utgångspunkt. Det kommer uppmuntrande men
            också nedslående rapporter från Sydafrika.
          </note>
          <note>
            Utvecklingen är oerhört svårtolkad och svårbedömbar. Jag har
            icke för avsikt att i nuläget föreslå någon ändring, någon ytterligare
            lättnad, av de nya kriterier vi använder. Men det är alldeles
            klart att eventuella fortsatta beslut får bli beroende av utvecklingen
            i Sydafrika.
          </note>
          <note>
            Vi följer utvecklingen i Sydafrika noggrant. Vi har mycket nära
            kontakter med de olika parterna. Vi söker efter bästa förmåga
            göra en bedömning av utvecklingen sådan den kan komma att te sig
            framöver. Men jag erkänner gärna att det är mycket svårt.
          </note>
          <note>
            Överläggningen var härmed avslutad.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motionerna
          </note>
          <note>
            1992/93:Jo17 till jordbruksutskottet
          </note>
          <note>
            1992/93:Sk9 och Sk10 till skatteutskottet
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1992/93:135 Åtgärder för att stärka det finansiella systemet
          </note>
          <note>
            Konstitutionsutskottets betänkanden
          </note>
          <note>
            1992/93:KU7 Allmänna helgdagar, m.m.
          </note>
          <note>
            1992/93:KU9 Riksdagsfrågor
          </note>
          <note>
            1992/93:KU10 Riksdagens förvaltningskontors verksamhetsberättelse
          </note>
          <note>
            Finansutskottets betänkande
          </note>
          <note>
            1992/93:FiU11 Riksdagens revisorers verksamhet under budgetåret
            1991/92
          </note>
          <note>
            Skatteutskottets betänkande
          </note>
          <note>
            1992/93:SkU12 Föreskrifter för fastighetstaxering
          </note>
          <note>
            Justitieutskottets betänkanden
          </note>
          <note>
            1992/93:JuU8 Immunitet och privilegier inom ESK
          </note>
          <note>
            1992/93:JuU9 Fortsatt giltighet av 1952 års tvångsmedelslag
          </note>
          <note>
            1992/93:JuU10 Teleavlyssning och teleövervakning
          </note>
          <note>
            Lagutskottets betänkanden
          </note>
          <note>
            1992/93:LU6 Arrestkonventionen m.m.
          </note>
          <note>
            1992/93:LU7 Den svenska trafikskadelagens anpassning till EG:s
            regelverk m.m.
          </note>
          <note>
            1992/93:LU8 Grannelagsrätt och tomträtt
          </note>
          <note>
            1992/93:LU9 Ändring i produktansvarslagen
          </note>
          <note>
            1992/93:LU12 Märkning av textilier
          </note>
          <note>
            1992/93:LU13 Märkning av hushållsapparater
          </note>
          <note>
            1992/93:LU24 Ändring i lagen (1980:1102) om handelsbolag och
            enkla bolag
          </note>
          <note>
            Utrikesutskottets betänkanden
          </note>
          <note>
            1992/93:UU4 Tillämpning i fråga om ''Förbundsrepubliken Jugoslavien''
            (Serbien-Montenegro) av lagen (1971:176) om vissa internationella
            sanktioner samt ändring av nämnda lag
          </note>
          <note>
            1992/93:UU5 Godkännande av avtal rörande handeln mellan EFTA-staterna
            och Israel m.m.
          </note>
          <note>
            1992/93:UU6 Godkännande av frihandelsavtal med
          </note>
          <note>
            Färöarna, m.m
          </note>
          <note>
            1992/93:UU10 Svensk ekonomisk zon
          </note>
          <note>
            1992/93:UU11 Omedelbara hjälpinsatser i det forna Jugoslavien
          </note>
          <note>
            Socialutskottets betänkanden
          </note>
          <note>
            1992/93:SoU5 De bostadslösas situation
          </note>
          <note>
            1992/93:SoU6 Följdlagstiftning med anledning av den nya läkemedelslagstiftningen
            m.m.
          </note>
          <note>
            Trafikutskottets betänkande
          </note>
          <note>
            1992/93:TU4 Vissa trafiksäkerhetsfrågor
          </note>
          <note>
            Näringsutskottets betänkande
          </note>
          <note>
            1992/93:NU8 1992 års redogörelse för de statliga företagen
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 november
          </note>
          <note>
            1992/93:53 av Ines Uusmann (s) till kommunikationsministern om
            utvärderingen av
          </note>
          <note>
            1988 års trafikpolitiska beslut:
          </note>
          <note>
            Riksdagen fastställde år 1988 grunderna för trafikpolitiken för
            1990-talet. Det övergripande målet för trafikpolitiken är enligt
            riksdagsbeslutet att erbjuda medborgarna och näringslivet i landets
            olika delar en tillfredsställande, säker och miljövänlig trafikförsörjning
            till lägsta möjliga samhällsekonomiska kostnad.
          </note>
          <note>
            Riksdagen har också beslutat att en utvärdering av
          </note>
          <note>
            1988 års trafikpolitiska beslut skall ske under 1992.
          </note>
          <note>
            Nu återstår endast en dryg månad av år 1992 och riksdagen har
            ännu inte presenterats någon sådan utvärdering.
          </note>
          <note>
            Jag vill med anledning av detta ställa följande fråga till statsrådet:
          </note>
          <note>
            Vilka åtgärder avser statsrådet vidta för att den beslutade utvärderingen
            skall ligga på riksdagens bord före utgången av år 1992.
          </note>
          <note type="speaker">
            1992/93:54 av Ulla Tillander (c) till justitieministern om påföljder
            för rattfylleri:
          </note>
          <note>
            En person som är onykter och sätter sig vid ratten rör sig med
            ett dödligt vapen i sina händer.
          </note>
          <note>
            Medvetandet om den situationen trubbas av i proportion till ju
            mer påverkad av alkohol föraren är. Med jämna mellanrum påminns
            vi om att människor inte tagit till sig vetskapen om att alkohol
            och bilkörning inte hör ihop. Resultatet avspeglar sig i tragedier
            på vägar, gator och trottoarer där oskyldiga mejas ned med lemlästning
            eller död som följd.
          </note>
          <note>
            Jag vill ta som exempel en rubrik ur tidningen iDAG den 21 april
            1992: Rattfyllerist körde ihjäl 11-
          </note>
          <note>
            åring. Det var vid 12-tiden på påskdagen som
          </note>
          <note>
            Nicklas (fingerat namn) och en jämnårig kamrat kom gående på
            en trottoar i Askim söder om
          </note>
          <note>
            Göteborg. Då kom en bil körande upp på gångbanan och mejade ned
            honom bakifrån. Bilen fortsatte utan att stanna. Den kraftigt
            berusade föraren greps senare. Vederbörande misstänktes för vållande
            till annans död, smitning och rattfylleri. Trots det släpptes
            hon ett par timmar efter gripandet.
          </note>
          <note>
            Vad som med rätta upprör människor är inte bara den tragiska
            händelsen i sig som så meningslöst drabbar den eller de som blir
            direkt träffade och deras familjer utan det är också som många
            upplever det samhällets otillräckliga reaktion på det som skett.
          </note>
          <note>
            Det saknas en klar och otvetydig reaktion från samhällets sida
            som i ord och handling säger att priset måste vara högt för den
            som med vett och vilja med alkohol i kroppen sätter sig vid ratten
            och kör ihjäl en människa.
          </note>
          <note>
            Det pågår visserligen arbete för att utreda den nuvarande rattfyllerilagen
            men liknande fall som det jag kortfattat har refererat här har
            inträffat år efter år. Avsaknaden av åtgärder som både straffar
            de skyldiga och på ett förebyggande sätt varnar dem som i det
            här sammanhanget är lättsinninga och obetänksamma blir mer och
            mer påtaglig.
          </note>
          <note>
            Vad man saknar är en kontinuerlig information från rättsvårdande
            myndigheter som ihärdigt inpräntar att rattfylleribrott är allvarligt.
            Därför skall risken att åka fast med sprit i kroppen öka. Polisens
            kontroller får inte inskränkas till punktinsatser.
          </note>
          <note>
            Som det nu är så utgör problemet med rattfyllerister på vägarna
            en mycket större risk än vad gemene man tror.
          </note>
          <note>
            Det förebyggande arbetet måste också innebära att samhället reagerar
            snabbt när man får någon indikation på att en person har alkoholproblem
            och kombinerar det med bilkörning. Om samhället väljer att i sådana
            här fall tillämpa något slags låtgå-liberalism och väljer att
            hellre ''fria än fälla'', dvs. underlåter att ingripa, då blir
            det alltid någon annan som får betala dyrt för den underlåtenheten.
          </note>
          <note>
            Jag vet att justitieministern har aviserat åtgärder som skulle
            tillgodose många av de krav som måste ställas för att man skall
            kunna anse att samhället reagerar på ett tillräckligt kraftfullt
            sätt och i relation till den skada och det lidande som ofta åsamkas
            både den enskilde och samhället i stort.
          </note>
          <note>
            Det är ett helt batteri av åtgärder som har nämnts och som av
            referaten att döma inte alls framstår som främmande för justitieministern.
            Hit hör:
          </note>
          <note>
            * att man sänker promillegränsen för grovt rattfylleri,
          </note>
          <note>
            * att den norska synen på en förare som kört onykter och dödat
            en person och som kan dömas för bildråp också måste kunna vara
            något för
          </note>
          <note>
            Sverige,
          </note>
          <note>
            * att fängelsestraffen för rattfylleri skall vara längre än nuvarande
            praxis,
          </note>
          <note>
            * att straffminimum för grovt rattfylleri skärps,
          </note>
          <note>
            * att det skall vara betydligt svårare att få tillbaka sitt körkort
            efter eventuell rattfylleridom,
          </note>
          <note>
            * att rattfyllerister omedelbart skall kunna låsas in och att
            körkortet direkt tas om hand.
          </note>
          <note>
            Allt det som har aviserats eller antytts är bra men det finns
            en otålighet mot att det dröjer så lång tid från tanke till tillämpning.
          </note>
          <note>
            Jag vill med hänvisning till ovanstående till justitieministern
            ställa följande fråga:
          </note>
          <note>
            Är regeringen beredd att snarast införa stränga lagar mot rattfylleri
            till skydd för alla som rör sig på gator och torg?
          </note>
          <note type="speaker">
            1992/93:55 av Rolf L Nilson (v) till miljöministern om Försurningen
            allt akutare:
          </note>
          <note>
            Försurningen av vårt lands marker och vattendrag blir allt akutare.
            Varje ny forskningsrapport som publiceras visar att läget är sämre
            än vad man tidigare trott. Det är framför allt utsläppen av svavel-
            och kväveoxidföreningar som orsakar den tilltagande försurningen.
          </note>
          <note>
            Sverige har reducerat sina svavelutsläpp kraftigt, i många andra
            länder pågår reduceringar av utsläppen. Problemet är att kväveoxidutsläppen
            inte har minskat och att reduceringen av svavelutsläppen inte
            är tillräckliga för att komma ned på nedfallsnivåer som är oskadliga.
          </note>
          <note>
            De internationella avtal som nu finns om begränsningar av svavelutsläppen
            förväntas inte minska svavelnedfallet över södra Sverige med mer
            än 5--10 %. För att vi skall kunna räkna med en varaktig förbättring
            krävs utsläppsreduceringar med ca 80 % i förhållande till dagsläget.
            Sverige bör i de internationella förhandlingarna inte nöja sig
            med mindre.
          </note>
          <note>
            Beträffande kväveoxidutsläppen måste Sverige visa hur målet med
            en trettioprocentig reducering från år 1980 till 1998 skall ske.
            Hittills har från år 1980
          </note>
          <note>
            till 1992 ingen nämndvärd minskning över huvud taget skett. De
            minskningar av utsläpp som skett vid fasta anläggningar har tyvärr
            motverkats av ökade utsläpp från trafiken. Katalysatorer i bensindrivna
            personbilar räcker ej för att minska utsläppen av kväveoxid från
            vägtrafiken till en acceptabel nivå.
          </note>
          <note>
            Forskningsrapporterna är alarmerande och djupt oroande
          </note>
          <note>
            I t.ex. Monitor 12 ''Försurning och kalkning av svenska vatten''
            Naturvårdsverket, konstateras bl.a. följande:
          </note>
          <note>
            ''Någon nämndvärd minskning av nederbördens surhet har ännu inte
            ägt rum. I Sydsverige uppgår pH-värdet inte till mer än 4,2--4,3
            vilket innebär att nederbörden fortfarande är mer än tio gånger
            surare än i förindustriell tid. I Mellansverige och längs Norrlandskusten
            är det sura nedfallet nästan lika omfattande -- det genomsnittliga
            pH-värdet i regn och snö är där 4,4--4,5.''
          </note>
          <note>
            Närmare 40 % av landets sjöar riskerar att drabbas av försurning
            om ytterligare effektiva åtgärder ej genomförs. I ett försök att
            uppskatta värdeförlusten som våra försurade sjöar utgör hamnar
            summorna hittills på 1--2 miljarder.
          </note>
          <note>
            En undersökning från Lunds universitet visar att skadorna på
            Halland och Skånes skogar nu är så omfattande att de ekonomiska
            förlusterna förmodligen kommer att kunna räknas i hundratals miljoner
            kronor om året.
          </note>
          <note>
            En stark oro finns att ytterligare stress för träden, t.ex. en
            torrsommar, kan utlösa en omfattande skogsdöd. Då är insatser
            för sent.
          </note>
          <note>
            Det mest oroande är de tröskeleffekter som kan inträffa i våra
            marker, vilket betyder att när bl.a.
          </note>
          <note>
            pH-värdet sjunkit ned till en viss gräns kan det relativt snabbt
            ske kemiska och därmed biologiska förändringar i marken som bl.a.
            snabbt minskar trädens överlevnadsgrad. Även kvävemättnaden ger
            tröskeleffekter. Allvarligt är också att markens innehåll av ämnen
            som neutraliserar det sura nedfallet, på många håll närmare sig
            kritiska nivåer.
          </note>
          <note>
            I delar av Skåne, västkusten, Småland och Blekinge är vi nu nära
            ett pH-värde i marken där det plötsligt kan ske dramatiska förändringar
            i markens naturliga kemiska balans. Sjunker pH-värdet ytterligare
            frigörs bl.a. giftiga metaller -- t.ex.
          </note>
          <note>
            aluminium som normalt är bundet och inte påverkar biosfären --
            och både växter och djur dör.
          </note>
          <note>
            Även försurningen av marker i Norrland inger stor oro. Beroende
            på bl.a. jordart är stora områden hårt drabbade av försurningen,
            och vidsträckta områden tycks ha liten motståndskraft mot ytterligare
            försurande nederbörd.
          </note>
          <note>
            På några års sikt -- kanske kortare tid -- hotas skogstillväxten
            och timmerkvaliteten och därmed stora ekologiska och ekonomiska
            värden.
          </note>
          <note>
            Sverige måste vidta egna åtgärder för att minska våra inhemska
            utsläpp av svavel och kväveoxider;
          </note>
          <note>
            det är fråga om att minska vägtrafiken, effektivisera energisektorn,
            åtgärder i jord- och skogsbruket, m.m.
          </note>
          <note>
            Riksdagen har tidigare på initiativ från
          </note>
          <note>
            Vänsterpartiet debatterat försurningen. Många menar nu att det
            kanske är Sveriges allvarligaste miljöproblem.
          </note>
          <note>
            Olof Johansson har många gånger tidigare berättat vad som tidigare
            gjorts och vad regeringen skulle vilja göra.
          </note>
          <note>
            Men jag undrar vad regeringen tänker vidta för åtgärder nu med
            anledning av det allt akutare försurningsläget -- frånsett ökade
            kalkningsinsatser som jag antar är en självklarhet i de svåra
            lägen som nu råder.
          </note>
          <note>
            Jag vill därför fråga miljöministern:
          </note>
          <note>
            1. Vilka åtgärder kommer regeringen att vidta nu med anledning
            av det akuta försurningsläget?
          </note>
          <note>
            2. Vilka åtgärder tänker regeringen vidta för att fastställda
            mål beträffande reduceringen av kväveoxidutsläppen skall nås?
          </note>
          <note type="speaker">
            1992/93:56 av Rosa Östh (c) till jordbruksministern om alternativa
            metoder för äggproduktionen:
          </note>
          <note>
            Riksdagen antog 1988 djurskyddslagen, som i vissa avseenden kraftigt
            skärpte bestämmelserna vid djurhållning.
          </note>
          <note>
            Beslutet innebar bl.a. att burhönsen skulle slippa ut ur sina
            burar senast 1998.
          </note>
          <note>
            När beslutet fattades stod det tämligen klart för alla initierade
            att några bra alternativ till burhönsuppfödning knappast existerade.
            Då bortser jag från de mindre enheter som har mycket liten betydelse
            för landets äggproduktion. För att möjliggöra en övergång till
            andra former krävdes alltså satsningar på forsknings- och utvecklingsprojekt.
          </note>
          <note>
            Riksdagen beslöt att det 1993 skall göras en utvärdering av de
            alternativa sätt att hålla höns som kommit fram. De nya systemen
            får inte vara sämre, vare sig för hönsen eller för hönsskötarna,
            än tidigare system, heter det.
          </note>
          <note>
            En oro fanns i sammanhanget, vilket bl.a. kom till uttryck i
            en Centermotion, beträffande möjligheten för svenska äggproducenter
            att med de nya bestämmelserna, hävda sig i konkurrensen med utländska
            producenter. Tillgängliga uppgifter pekade bl.a. på ökade kostnader
            vid produktion med frigående höns än vid produktion i burar. I
          </note>
          <note>
            konsekvens med det uppsatta målet för svensk äggproduktion krävdes
            i reservationen importförbud av ägg som värpts av utländska burhöns.
          </note>
          <note>
            Nu är vi snart framme vid den av riksdagen uppsatta kontrollstationen
            1993. Då skall det utvärderas om och i så fall vilka alternativa
            metoder till burhållning som framkommit.
          </note>
          <note>
            Av intresse är då att se hur regeringen och statliga organ uppmuntrar
            tillkomsten av sådana alternativ som riksdagen krävt. Det är inte
            minst av intresse mot bakgrund av att det närmare samarbete med
          </note>
          <note>
            EG som nu inletts, dels genom antagandet av EES-
          </note>
          <note>
            avtalet, dels ansökan om medlemskapet i EG. I
          </note>
          <note>
            sammanhanget har Sveriges hårda miljökrav framhållits som en
            konkurrensfördel på den europeiska marknaden.
          </note>
          <note>
            Att det finns vissa motsättningar mellan de som företräder nya
            system och de som gjort stora investeringar i de mer traditionella
            systemen är inte särskilt förvånande. Mer anmärkningsvärt är det
            när ledande experter, som på nuvarande stadium, borde förhålla
            sig någorlunda objektiva närmast omöjligförklarar alternativa
            system. Om utsagor i den riktningen blir ledande i debatten riskerar
            viktig forskning och försöksverksamhet att gå förlorad.
          </note>
          <note>
            Mot bakgrund av vad som ovan anförts vill jag fråga jordbruksministern:
          </note>
          <note>
            Är regeringens arbete inriktat på att riksdagens beslut från
            1988 skall fullföljas?
          </note>
          <note>
            Vilka åtgärder vidtar regeringen för att i praktiken möjliggöra
            att försöksverksamhet med alternativa metoder för äggproduktion
            kan genomföras?
          </note>
          <note>
            10 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 26 november
          </note>
          <note>
            1992/93:236 av Kent Carlsson (s) till statsrådet
          </note>
          <note>
            Beatrice Ask om åtgärder för att hindra diskriminering av homosexuella:
          </note>
          <note>
            Enligt uppgifter i massmedia har en lärare i
          </note>
          <note>
            Göteborg tvingats sluta sin tjänst som lärare för barnen till
            de franska familjer som arbetar på Volvo på grund av att han är
            homosexuell.
          </note>
          <note>
            De ansvariga i Göteborg har genom sitt agerande klart brutit
            mot de uttalande som riksdagen gjort om att diskriminering av
            homosexuella inte får förekomma.
          </note>
          <note>
            Jag vill därför fråga statsrådet Ask:
          </note>
          <note>
            Vilka åtgärder kommer regeringen att vidta för att stoppa denna
            typ av diskriminering av homosexuella?
          </note>
          <note>
            1992/93:237 av Lars Björkman (m) till statsrådet Bo
          </note>
          <note>
            Lundgren om Riksskatteverkets förhandsbesked:
          </note>
          <note>
            Möjligheten för medborgare att vända sig till
          </note>
          <note>
            Riksskatteverket för att få ett förhandsbesked är en bra säkerhetsventil.
          </note>
          <note>
            I takt med att skattelagstiftningen blir allt mer omfattande
            är det svårare att överblicka konsekvenserna av tänkta transaktioner.
            I alla affärer är det slutresultatet efter skatt som är intressant.
            Riksskatteverkets bedömning i ärendet är därför viktig och påverkar
            självfallet upplägget av den tänkta affären. Det är därför närmast
            självklart att handläggningstiden bör vara kort.
          </note>
          <note>
            Tyvärr har frågeställare upplevt att det tagit lång tid innan
            besked kommit och därmed har möjligheten att genomföra tänkta
            transaktioner, anpassade till
          </note>
          <note>
            RSV:s besked, minskat.
          </note>
          <note>
            Vilka åtgärder är skatteministern beredd att medverka till så
            att förhandsbesked avges inom rimlig tid?
          </note>
          <note type="speaker">
            1992/93:238 av Torgny Larsson (s) till kulturministern om åtgärder
            mot rasism:
          </note>
          <note>
            I allt fler europeiska länder breder hatet mot främlingar och
            oliktänkande ut sig allt mer. Vårt södra grannland Tyskland har
            under den senaste tiden skakats av flera illdåd som skadat eller
            dödat människor med avvikande härkomst, kultur eller religion.
          </note>
          <note>
            Även i vårt land syns nu fler tecken på att detta våld och hat
            tilltar. Exempelvis har nu två judiska begravningsplatser vandaliserats,
            vilket av naturliga skäl oroat många människor.
          </note>
          <note>
            Med anledning av detta vill jag fråga kulturministern:
          </note>
          <note>
            Vilka åtgärder ämnar regeringen vidta för att förhindra att denna
            form av våld och skadegörelse ytterligare sprids?
          </note>
          <note>
            1992/93:239 av Ingela Thalén (s) till arbetsmarknadsministern
            om rekryteringsstödet till företag med skatteskulder m.m.:
          </note>
          <note>
            Dagens Nyheter hävdar, efter att ha undersökt 60
          </note>
          <note>
            slumpmässigt utvalda företag, att vart femte företag som får
            rekryteringsstöd från AMS är skyldig staten moms, källskatter
            eller arbetsgivaravgifter.
          </note>
          <note>
            I nuvarande arbetsmarknadspolitiska läge är AMS
          </note>
          <note>
            och arbetsförmedlingarna hårt belastade.
          </note>
          <note>
            Men det är oacceptabelt att företag som undandrar sig sina skyldigheter
            mot staten samtidigt tar emot statliga bidrag. Samhället måste
            också med all kraft bekämpa den ekonomiska brottsligheten.
          </note>
          <note>
            Mot denna bakgrund vill jag ställa följande fråga till arbetsmarknadsministern:
          </note>
          <note>
            Vilka åtgärder avser arbetsmarknadsministern vidta för att förhindrar
            att företag som inte fullgör sina skyldigheter i form av att betala
            skatt m.m. får arbetsmarknadspolitiskt stöd?
          </note>
          <note type="speaker">
            1992/93:240 av Torgny Larsson (s) till kulturministern om åtgärder
            för att hindra diskriminering av homosexuella:
          </note>
          <note>
            I Göteborg har en manlig homosexuell lärare tvingats bort från
            sin lärartjänst på grund av att han bor tillsammans med en annan
            man. Några anmärkningar mot hans uppträdande finns inte.
          </note>
          <note>
            Tvärtom uttalar såväl stadsdelsnämndsförvaltning som skolledning
            sitt fulla förtroende för honom.
          </note>
          <note>
            Ändå ger man efter för föräldrakrav om avsked.
          </note>
          <note>
            Vilka åtgärder ämnar regeringen vidta för att förhindra att diskriminering
            på grund av homosexualitet fortsätter?
          </note>
          <note>
            1992/93:241 av John Bouvin (nyd) till justitieministern om åtgärder
            mot s.k. fistfucking:
          </note>
          <note>
            Gällande rätt är att det är tillåtet att skildra och sprida s.k.
            fistfucking i rörliga bilder, t.ex. i TV och på videogram. Fistfucking
            innebär att hela eller delar av en hand förs in i slidan eller
            i ändtarmen.
          </note>
          <note>
            Utan tvekan framkallar handlingen både akuta vävnadsskador och
            stor smärta. Till kvinnojourerna söker sig många förtvivlade kvinnor
            som vittnar om hur deras män, inspirerade av våldspornografiska
            filmer, utsatt dem för sexuellt våld, fistfucking. Det finns ett
            uppenbart samband mellan sexuella övergrepp mot kvinnor och pervers
            våldspornografi. Den nuvarande lagstiftningen räcker inte till
            för att stoppa skildringen och spridningen av sådan våldspornografi.
            Ett mera långtgående förbud skulle sannolikt bidra till att rädda
            många kvinnor och barn från sexuellt våld och perversiteter. Men
            ett sådant förbud skulle uppenbarligen komma i konflikt med yttrandefriheten.
            Ytterst handlar det om vem rättsordningen skall skydda, kvinnorna
            och barnen, de värnlösa brottsoffren eller våldspornografins profitörer.
          </note>
          <note>
            Jag vill fråga justitieministern om hon är beredd att medverka
            till en skärpning av lagstiftningen så att fistfucking och liknande
            perversiteter omfattas av förbudet mot olaga våldsskildring?
          </note>
          <note type="speaker">
            1992/93:242 av Eva Zetterberg (v) till socialministern om mellanstadiets
            fritidsverksamhet:
          </note>
          <note>
            Enligt socialtjänstlagen har kommunerna ett ansvar för omsorg
            för barn upp till 12 år. I går bestämde sig den borgerliga majoriteten
            i Stockholms stadshus för att avskaffa mellanstadiets fritidsverksamhet.
          </note>
          <note>
            Jag vill därför fråga socialministern:
          </note>
          <note>
            Vad avser regeringen vidta för åtgärder mot de kommuner som bryter
            mot socialtjänstlagen när de avskaffar mellanstadiets fritidsverksamhet?
          </note>
          <note>
            1992/93:243 av Bertil Måbrink (v) till statsrådet Ulf
          </note>
          <note>
            Dinkelspiel om krigsmaterielexporten till
          </note>
          <note>
            Indonesien:
          </note>
          <note>
            Indonesien är en militärdiktatur, som grovt kränker de mänskliga
            rättigheterna i såväl Indonesien såväl och Östtimor som i Västpapua.
            Sverige har fördömt
          </note>
          <note>
            Indonesiens folkrättsvidriga ockupation av och våldsbrott i Östtimor,
            bl.a. massakern i Dili den 12
          </note>
          <note>
            november 1991. Trots detta och trots Europarådets rekommendation
            om vapenembargo mot
          </note>
          <note>
            Indonesien beviljas fortfarande tillstånd för export av krigsmateriel
            dit. Denna export ökade 1991 till
          </note>
          <note>
            1,782 miljoner kronor. Första halvåret i år uppgick den till
            0,65 miljoner kronor.
          </note>
          <note>
            Uppenbarligen strävar regeringen efter att öka handeln i övrigt
            med Indonesien och stimulera svenska investeringar i detta låglöneland.
            I
          </note>
          <note>
            september besökte den indonesiske handelsministern Sverige, och
            samma månad besökte industriminister Per Westerberg
          </note>
          <note>
            Indonesien och träffade även diktatorn general
          </note>
          <note>
            Suharto. Exportkreditnämnden har låtit förstå att
          </note>
          <note>
            Indonesien kan komma i fråga för exportkrediter.
          </note>
          <note>
            Mot bakgrund av detta vill jag fråga statsrådet:
          </note>
          <note>
            Avser regeringen att fortsätta att bevilja tillstånd för krigsmaterielexport
            till Indonesien?
          </note>
          <note type="speaker">
            1992/93:244 av Bertil Måbrink (v) till utrikesministern om Cambodja:
          </note>
          <note>
            FN genomför sin största fredsbevarande operation någonsin i Cambodja.
            Målet -- att skapa fredliga förhållanden så att demokratiska val
            kan hållas --
          </note>
          <note>
            måste uppnås, om ej kommer FN:s prestige att skadas allvarligt.
            I dag ser det emellertid mörkt ut.
          </note>
          <note>
            Pol Pots röda khmerer vägrar att samarbeta med
          </note>
          <note>
            FN-styrkan UNTAC och låta sig avväpnas. De har utfärdat en krigsförklirng
            mot UNTAC. Det kan bli svårt att genomföra valet i maj som planerat.
            FN-
          </note>
          <note>
            soldaterna måste nu ägna större uppmärksamhet åt att avskräcka
            från brott mot vapenvilan, sade generalsekreterare Boutros-Gahli
            i en rapport i förra veckan.
          </note>
          <note>
            Om valen inte kan genomföras i maj, finns två möjligheter. Antingen
            måste FN förstärka och sannolikt också förlänga UNTAC:s uppdrag
            eller också lämnas fältet fritt för Pol Pot att fullfölja sin
            strategi för att återerövra makten i landet. Det skulle innebära
            en ny katastrof för det cambodjanska folket och en massflykt ur
            landet, som skulle medföra enorma påfrestningar för grannarna
            Vietnam och Thailand och för FN.
          </note>
          <note>
            Mot den bakgrunden vill jag fråga utrikesministern:
          </note>
          <note>
            Avser regeringen att ta något initiativ i FN för att förstärka
            och eventuellt förlänga FN-insatsen i
          </note>
          <note>
            Cambodja?
          </note>
          <note type="speaker">
            1992/93:245 av Georg Andersson (s) till arbetsmarknadsministern
            om arbetsmarknadspolitiska åtgärder:
          </note>
          <note>
            Allt oftare kan man i dagstidningar läsa om att elever tvingas
            avbryta sin arbetsmarknadsutbildning på grund av att arbetsförmedlingarna
            saknar pengar. Vid besök på arbetsförmedlingarna i Västerbottens
            län har jag tvingats konstatera att många nu saknar medel för
            att kunna erbjuda utbildning eller beredskapsarbete. Inte heller
            arbetsmarknadsministerns ''garanti'' om ungdomspraktik kan alltid
            infrias. Situationen är dess värre likadan i andra län. I början
            av nästa år kommer de arbetsmarknadspolitiska åtgärderna att successivt
            minska om AMS skall kunna undgå att överskrida tilldelade ekonomiska
            ramar. Detta kommer att leda till en ytterligare ökning av den
            redan starkt växande öppna arbetslösheten.
          </note>
          <note>
            Med anledning av denna skrämmande situation vill jag fråga arbetsmarknadsminister
            Börje Hörnlund:
          </note>
          <note>
            Vilka åtgärder planerar regeringen vidta för att kunna upprätthålla
            åtminstone dagens nivå i fråga om arbetsmarknadspolitiska åtgärder
            under denna vinter?
          </note>
          <note>
            1992/93:246 av Inga Berggren (m) till statsrådet
          </note>
          <note>
            Görel Thurdin om tillämpningen av plan- och bygglagen:
          </note>
          <note>
            En kommun har detaljplanerat ett markområde utmed en mycket liten
            del av Sveriges långa kuststräcka. Den nya bebyggelsen utgör ett
            bra exempel på kompletterande bebyggelse, som inte kan anses vara
            en ingripande exploatering.
          </note>
          <note>
            Detaljplanen skulle inte hindra tillgängligheten till stranden.
            Länsstyrelsen upphäver det kommunala beslutet. Motiven är att
            mark som är av betydelse för det rörliga friluftslivet inte bör
            tas i anspråk för annat ändamål samt att tillgängligheten till
            attraktiva strandområden bör ökas.
          </note>
          <note>
            Strax intill finns ett kyrkojordsområde. Ett avtal har här ingåtts
            mellan Länsstyrelsen och brukaren om s.k. skötselersättning (bete
            för djur). Målet för skötseln är enligt Länsstyrelsen att de natur-
            och kulturhistoriska värdena skall skyddas och vårdas genom betesdrift.
            I det ena fallet anger
          </note>
          <note>
            Länsstyrelsen att naturmiljön påtagligt skadas, medan i det andra
            fallet är skälet att marken skall skyddas och vårdas.
          </note>
          <note>
            Vilka åtgärder är statsrådet beredd att medverka till för att
            det lokala inflytandet skall öka vad gäller markens användning?
          </note>
          <note type="speaker">
            1992/93:247 av Patrik Norinder (m) till jordbruksministern om
            avregleringen av mejeriprodukter:
          </note>
          <note>
            För att åstadkomma en marknadsanpassning av mejerinäringen föreslog
            den livsmedelspolitiska utredningen 1989 att utjämningssystemet
            inom mejerinäringen skulle avvecklas.
          </note>
          <note>
            Riksdagen beslutade 1990 att systemet skulle avvecklas, men först
            den 1 juli 1995 och med 50 %
          </note>
          <note>
            avtrappning den 1 juli 1994.
          </note>
          <note>
            En förändrad marknadssituation gör nu att det råder en överlönsamhet
            vid produktion av ost vilket ger fel signaler till marknaden.
            Så gynnas t.ex.
          </note>
          <note>
            Skånemejerier och Falköpings mejerier på övriga mejeriers bekostnad.
          </note>
          <note>
            Vilka åtgärder avser jordbruksministern vidta för att påskynda
            avregleringen och därmed öka marknadsanpassningen av mejeriprodukter
            inför ett EG-inträde?
          </note>
          <note>
            1992/93:248 av John Andersson (v) till statsrådet
          </note>
          <note>
            Bo Lundgren om gränskontroll av vapeninnehav:
          </note>
          <note>
            Det s.k. vapendirektivet beslutades av EG:s ministerråd i juni
            1991. Direktivet träder i kraft den
          </note>
          <note>
            1 januari 1993 och gäller för Sverige i samma ögonblick som EES-avtalet
            börjar gälla.
          </note>
          <note>
            Grundprincipen i direktivet är att gränskontrollen upphör för
            resande med vapen. Om en månad kan vi ha dels ett direktiv, dels
            vår egen lagstiftning.
          </note>
          <note>
            Med anledning av detta vill jag fråga statsrådet Bo
          </note>
          <note>
            Lundgren:
          </note>
          <note>
            Hur kommer regeringen att hantera denna situation?
          </note>
          <note type="speaker">
            1992/93:249 av Sten Andersson i Malmö (m) till statsrådet Ulf
            Dinkelspiel om konkurrensneutraliteten och den europeiska varvsindustrin:
          </note>
          <note>
            En av poängerna med EG är att ingen medlem ensidigt skall kunna
            besluta om åtgärder, vilka innebär konkurrensfördelar gentemot
            andra medlemsländer.
          </note>
          <note>
            Dock har EG tillåtit att skeppsvarv i östra Tyskland under en
            omstruktureringsfas skall erhålla subventioner i en omfattning
            som saknas annorstädes inom gemenskapen.
          </note>
          <note>
            Enligt uppgift har nu Danmark beslutat att möta denna konkurrens
            genom att öka subventionsgraden till landets nybyggnadsvarv.
          </note>
          <note>
            Detta drabbar även i förlängningen svenska varv, vilka redan
            i dag befinner sig i en besvärlig konkurrenssituation jämfört
            med vissa EG-länder.
          </note>
          <note>
            Vilka möjligheter har Sverige när EES-avtalet trätt i kraft,
            att verka för konkurrensneutralitet mellan länderna?
          </note>
          <note type="speaker">
            1992/93:250 av Birger Andersson (c) till utbildningsministern
            om studentbostäder:
          </note>
          <note>
            Sedan hösten 1991 har en väsentlig utbyggnad av den högre utbildningen
            skett. Regeringens avsikt är att fortsätta ökningen av antalet
            platser. Men för goda studieresultat behövs bra bostäder till
            rimliga kostnader för de studerande.
          </note>
          <note>
            Vilka åtgärder har utbildningsministern vidtagit för att underlätta
            berörda kommuners bostadsplanering för de studerande?
          </note>
          <note>
            1992/93:251 av Birger Andersson (c) till statsrådet
          </note>
          <note>
            Reidunn Laurén om godtrosförvärv av lösöre:
          </note>
          <note>
            Stöldgods säljs i stor omfattning. Tillämpningen av reglerna
            om godtrosförvärv av lösöre synes inte förhindra att det alltid
            finns köpare av stöldgods.
          </note>
          <note>
            Avser statsrådet att snarast undersöka tillämpningen av lagen
            om godtrosförvärv av lösöre?
          </note>
          <note type="speaker">
            1992/93:252 av Ulrica Messing (s) till arbetsmarknadsministern
            om ytterligare medel till länsarbetsnämnderna:
          </note>
          <note>
            Arbetslösheten fortsätter att stiga oroväckande.
          </note>
          <note>
            Nya varsel ligger och väntar. Allt fler unga och gamla kastas
            ut i bidragsberoende då deras arbetsuppgifter inte längre finns
            kvar.
          </note>
          <note>
            Länsarbetsnämnderna runt om i landet arbetar för högtryck. Trots
            att deras nya budgetår endast har varat i några få månader börjar
            pengarna ta slut.
          </note>
          <note>
            Detta har hänt Gävleborgs län liksom flera andra län i landet.
          </note>
          <note>
            Om regeringen inte tillskjuter ytterligare pengar till utbildningsplatser
            m.m. stiger den öppna arbetslösheten ytterligare.
          </note>
          <note>
            Kommer arbetsmarknadsminister Börje Hörnlund att föreslå extra
            pengar till länsarbetsnämnderna?
          </note>
          <note type="speaker">
            1992/93:253 av Leif Marklund (s) till arbetsmarknadsministern
            om försöksverksamheten med arbetslivsutveckling:
          </note>
          <note>
            I proposition 1992/93:50 under avsnittet
          </note>
          <note>
            Arbetsmarknadsdepartementet föreslås en försöksverksamhet där
            arbetslösa som uppbär akasseersättning skall erbjudas delta i
            aktiviteter för att bibehålla kontakten med arbetslivet. Detta
            är i och för sig ett helt nytt sätt att påvisa arbetslinjen.
          </note>
          <note>
            Det finns uppenbar risk att de som anvisats till arbetslivsutveckling
            kommer att ersätta ordinarie arbeten. Ett bra exempel är skogsbruket
            i sysselsättningssvaga områden.
          </note>
          <note>
            Kommer arbetsmarknadsministern utforma förordningen så att uppsägningar
            och permitteringar inte ersätts av arbetskraft med arbetslivsutvecklingsanvisning?
          </note>
          <note type="speaker">
            1992/93:254 av Tage Påhlsson (c) till civilministern om lagen
            om prisinformation:
          </note>
          <note>
            Den s.k. prisinformationslagen, som antogs av riksdagen för drygt
            ett år sedan med ikraftträdande den 1 januari 1992, innehåller
            vissa avsnitt som är onödiga och till problem för handeln.
          </note>
          <note>
            Inom branschen anser man lagen i princip vara överflödig -- speciellt
            när det gäller kravet på butikerna om skyldighet att i skyltfönstren
            ange priser på eller i omedelbar anslutning till varorna.
          </note>
          <note>
            Dels orsakar detta krav mycket merarbete och kostnader, som i
            slutänden måste läggas på priset, dels menar man att det inte
            finns något uttalat krav från konsumenterna om en sådan information.
          </note>
          <note>
            Dessutom ligger det helt naturligt i varje säljande företags
            intresse att lämna prisinformation på det sätt som tillgodoser
            kundernas önskemål utan lagens anvisningar.
          </note>
          <note>
            Jag vill med anledning härav fråga civilministern:
          </note>
          <note>
            Har statsrådet uppmärksammat problemen med lagens krav på prisinformation
            i skyltfönstren, och vilka åtgärder avser regeringen i så fall
            att vidta för att anpassa lagtexten till realistiska krav på handeln?
          </note>
          <note>
            1992/93:255 av Bertil Danielsson (m) till statsrådet
          </note>
          <note>
            Görel Thurdin om detaljplanen för handelsändamål:
          </note>
          <note>
            Riksdagen beslöt den 19 februari 1992 på förslag av regeringen,
            proposition 1991/92:51, att göra sådan ändring i PBL att kommunerna
            inte längre kommer att ha möjlighet att i detaljplan precisera
            handelsändamålet till viss form av handel.
          </note>
          <note>
            Ändringen innebär att en bättre konkurrens skall kunna uppnås.
          </note>
          <note>
            Bostadsutskottet anförde i sitt betänkande att det inte kunde
            anses tillfredsställande att den något förändrade synen på konkurrensens
            betydelse inte får genomslagskraft också i gällande planer, och
            att denna fråga kan behöva övervägas i ett större sammanhang.
            Riksdagen beslöt att uppdraga åt regeringen att bedöma i vilka
            former dessa överväganden bör ske. Av framför allt konkurrensskäl
            är det angeläget att den föreslagna förändringen snarast genomförs.
            Något regeringsförslag har ännu inte förelagts riksdagen trots
            att det nu gått nio månader sedan riksdagen gav regeringen detta
            uppdrag.
          </note>
          <note>
            När avser regeringen att lägga proposition om ändring i PBL avseende
            gällande detaljplaner för handelsändamål?
          </note>
          <note type="speaker">
            1992/93:256 av Jerzy Einhorn (kds) till utbildningsministern
            om löntagarfondsmedel till forskning:
          </note>
          <note>
            En av de planerade användningarna av löntagarfonderna är medicinsk
            forskning. Det vore av värde att få information om regeringens
            aktuella överväganden i den frågan.
          </note>
          <note>
            Nya sektorer av forskningen har alltid sämre möjligheter att
            erhålla resurser. Hit hör omvårdnadsforskning, hälsoinformationsforskning
            och studier över metoder för kvalitetssäkring inom vården.
          </note>
          <note>
            Potentialen för inhämtande av ny information är betydande. Tillskott
            av resurser skulle möjliggöra ökad forskarrekrytering.
          </note>
          <note>
            Detta gäller patienternas och de anhörigas psykologiska behov
            och personalens som sköter svårt sjuka psykologiska problem.
          </note>
          <note>
            Våra kunskaper om orsaker till olika sjukdomar och möjligheter
            att förebygga dem har ökat snabbt.
          </note>
          <note>
            Det behövs en ny kunskap om hur information skall förmedlas utan
            att skrämma. Mångfalden inom sjukvården, bl.a. införandet av köp-
            och säljsystem, prestationsersättning etc. har aktualiserat behovet
            av kvalitetsuppföljning och kvalitetssäkring.
          </note>
          <note>
            Överväger statsrådet att medel från löntagarfonder skall kunna
            tillföras även dessa nya forskningsområden?
          </note>
          <note>
            1992/93:257 av Bengt Hurtig (v) till kommunikationsministern
            om Sallabanan, m.m.:
          </note>
          <note>
            Nu tas ett första steg mot nordisk exploatering av naturrikedomarna
            på Kolahalvön. Norsk Hydro har gått in som delägare vid en fosfatgruva
            i
          </note>
          <note>
            Kirovsk och avser att öka brytningen av fosfat från
          </note>
          <note>
            0,5 till 2 miljoner kubikmeter. Fosfaten torde komma att transporteras
            längs järnvägen
          </note>
          <note>
            Murmansk--S:t Petersburg för utskeppning. Både järnvägen och
            hamnen har otillräcklig kapacitet, varför avsevärda väntetider
            kan komma att uppstå.
          </note>
          <note>
            Bästa transportvägen vore järnvägen via Salla, men det fordrar
            iståndsättande av den bandelen mellan finska gränsen mot Ryssland
            och ryska Kovdor. En omaxlingsstation i Haparanda skulle också
            underlätta en sådan järnvägstransport. Jag vill därför fråga kommunikationsministern:
          </note>
          <note>
            Är kommunikationsministern beredd att ta något initiativ för
            att skynda på öppnandet av Sallabanan och byggandet av omaxlingsstation
            i Haparanda?
          </note>
          <note type="speaker">
            1992/93:258 av Eva Zetterberg (v) till civilministern om Bibelkommissionens
            direktiv:
          </note>
          <note>
            Den statliga Bibelkommissionen tillsattes för ca 20
          </note>
          <note>
            år sedan och har hittills presenterat nyöversättningar på Nya
            testamentet och delar av
          </note>
          <note>
            Gamla testamentet av hög klass.
          </note>
          <note>
            Direktiven behandlar huvudsakligen vilka hebreiska urkunder som
            skall användas samt vilken svensk språkform nyöversättningen skall
            ha.
          </note>
          <note>
            Under kommissionens arbete har önskemål kommit från bl.a. Kvinnornas
            alternativa kyrkomöte att nyöversättningen borde förses med ett
            förord om Bibelns kvinnosyn.
          </note>
          <note>
            Den av Svenska kyrkan nyligen utgivna ''Lilla boken om kristen
            tro'' har på samma sätt kritierats för en gammaldags kvinnosyn.
          </note>
          <note>
            Jag vill därför fråga civilministern:
          </note>
          <note>
            Avser regeringen att komplettera
          </note>
          <note>
            Bibelkommissionens direktiv eller på annat sätt förändra kyrkans
            kvinnosyn?
          </note>
          <note>
            1992/93:259 av Eva Zetterberg (v) till statsrådet Bo
          </note>
          <note>
            Lundgren om en parlamentarisk grupp rörande bostadspolitiken:
          </note>
          <note>
            Regeringen har i dagarna inrättat en bostadspolitisk delegation
            med representanter från olika departement. Vänsterpartiet välkomnar
            detta initiativ och antar att det är det första steget i att återskapa
            ett bostadsdepartement. Inte minst mot bakgrund av det fria fall
            som nu drabbar bygg- och bostadssektorn är det viktigt, att denna
            sektor kan få en seriös behandling inom ett eget departement.
          </note>
          <note>
            Ett stöd till denna återuppbyggnad av en seriös bostadspolitik
            är att denna delegation kompletteras med en parlamentarisk grupp
            med deltagare från alla riksdagspartier. Till gruppen hör experter
            från berörda organisationer, myndigheter och andra intressenter.
          </note>
          <note>
            En av de första uppgifterna bör vara hur bostadssubventionerna
            skall förändras så de används på ett mer fördelningspolitiskt
            korrekt sätt, dvs. att subventionerna i högre grad går till låginkomsttagare.
          </note>
          <note>
            Kommer statsrådet att verka för att en sådan parlamentarisk grupp
            tillsätts?
          </note>
          <note type="speaker">
            1992/93:260 av Ylva Annerstedt (fp) till arbetsmarknadsministern
            om de statliga lönebidragen:
          </note>
          <note>
            Nyligen har det avslöjats att statliga lönebidrag utbetalats
            till företag och föreningar med skulder för skatt och arbetsgivaravgifter.
          </note>
          <note>
            Dessa avslöjanden har fått länsstyrelserna att innehålla sina
            lönebidrag för kommande månad, tills en undersökning har gjorts.
            Bland dem som nu inte får några pengar, finns det t.ex.
          </note>
          <note>
            idrottsföreningar, som har anställt personal som är svårplacerad
            på arbetsmarknaden.
          </note>
          <note>
            När föreningarna inte får det bidrag som de räknat med, kan de
            dels inte betala lön till dessa personer, dels inte betala arbetsgivaravgifter
            den 18
          </note>
          <note>
            december. De blir då restförda och blir automatiskt registrerade
            som föreningar som fuskar med arbetsgivaravgifter. I förlängningen
            kommer de anställda att bli av med sina arbeten.
          </note>
          <note>
            Med anledning av ovanstående vill jag ställa följande fråga till
            arbetsmarknadsministern:
          </note>
          <note>
            Vilka åtgärder avser arbetsmarknadsministern vidta för att rädda
            jobben för de lönebidragsanställda?
          </note>
          <note>
            1992/93:261 av Inger Gustavsson (fp) till statsrådet
          </note>
          <note>
            Beatrice Ask om idrott i den nya läroplanen:
          </note>
          <note>
            Alltsedan utredningsförslaget till ny läroplan presenterades
            har synpunkter från flera håll hörts när det gäller en kraftig
            reducering av ämnet skolidrott. Idrottslärare, elever, forskare
            och idrottsorganisationerna fördömer förslaget.
          </note>
          <note>
            Folkhälsan kan bli lidande om förslaget genomförs.
          </note>
          <note>
            Fler kommer att drabbas av skador senare i arbetslivet om de
            inte i sin ungdom har fått ett rikligt inslag av idrottsutövning
            i skolan. En lucka i ett teoretiskt ämne kan ofta kompletteras
            senare i livet, men en lucka i idrottslig träning är mycket svårare
            att komplettera i vuxen ålder.
          </note>
          <note>
            Ämnet idrott utgör också ett välkommet avbrott för många elever
            så att de kan tillgodogöra sig inlärningen på ett bättre sätt
            efter utförd idrottsprestation.
          </note>
          <note>
            Med anledning av ovanstående vill jag ställa följande fråga till
            statsrådet:
          </note>
          <note>
            Avser statsrådet beakta idrottens betydelse för inlärning och
            hälsa när det gäller antalet obligatoriska timmar för ämnet idrott
            i den nya läroplanen?
          </note>
          <note type="speaker">
            1992/93:262 av Ylva Annerstedt (fp) till socialministern om Kina
            och de mänskliga rättigheterna:
          </note>
          <note>
            Under några dagar har statsrådet varit värd för den kinesiske
            vice premiärministern Zhu Rhongji och hans delegation.
          </note>
          <note>
            Rapporterna om Kinas övergrepp mot de mänskliga rättigheterna
            både i Tibet och i Kina har inte minskat i antal. Godtyckliga
            fängslanden och rättegångar förekommer ständigt, och grymheterna
            i Tibet fortsätter som förut.
          </note>
          <note>
            Med anledning av ovanstående vill jag ställa följande fråga till
            vice statsministern:
          </note>
          <note>
            Vilka krav för förbättrande av de mänskliga rättigheterna har
            vice statsministern ställt till sin kinesiske kollega?
          </note>
          <note type="speaker">
            1992/93:263 av Bo Finnkvist (s) till näringsministern om Cityvarvet:
          </note>
          <note>
            Regeringen har sagt nej till Göteborgs kommuns och Länsstyrelsens
            begäran om en snabbutredning av möjligheterna till fortsatt drift
            av Cityvarvet.
          </note>
          <note>
            Med anledning av detta vill jag fråga näringsministern hur regeringen
            avser att hantera frågan om Cityvarvet?
          </note>
          <note>
            1992/93:264 av Eva Johansson (s) till statsrådet
          </note>
          <note>
            Beatrice Ask om individuell hjälp till skolelever:
          </note>
          <note>
            Klasstorleken och skolornas möjligheter att stödja eleverna individuellt
            har tidigare varit föremål för frågor till skolministern. Hon
            har då, med hänvisning till att inte statistiken finns framme,
            inte velat diskutera situationen.
          </note>
          <note>
            Nu finns det statistik, bl.a. från
          </note>
          <note>
            Kommunförbundet, som visar att det blir fler barn i varje klass,
            att speciallärarresurserna minskar, att talpedagogresurserna minskar,
            att stödundervisning i mindre grupper minskar och att resurserna
            för grupptimmar och delade klasser minskar.
          </note>
          <note>
            Jag vill mot den här bakgrunden fråga skolministern vilka åtgärder
            hon är beredd att medverka till som kan öka skolans möjligheter
            att ge eleverna det individuella stöd som många behöver.
          </note>
          <note type="speaker">
            1992/93:265 av Kristina Svensson (s) till utrikesministern om
            FN-soldater till Somalia:
          </note>
          <note>
            FN:s generalsekreterare har vädjat till Sverige om att skicka
            FN-soldater till Somalia för att skydda matleveranser som kommer
            in i landet för att mildra svältkatastrofen.
          </note>
          <note>
            Den svenska regeringen har svarat nej på generalsekreterarens
            förfrågan. USA erbjuder sig nu att skicka 30 000 soldater till
            Somalia.
          </note>
          <note>
            Ett villkor för insatsen är dock att detta sker inom ramen för
            en flernationell insats.
          </note>
          <note>
            Kommer den svenska regeringen nu att ompröva sitt beslut att
            inte skicka FN-soldater till Somalia?
          </note>
          <note>
            11 § Kammaren åtskildes kl. 12.42.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 4 §
          </note>
          <note>
            anf. 36 (delvis) och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
