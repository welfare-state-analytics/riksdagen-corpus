<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--104</head>
          <docDate when="1993-05-04">1993-05-04</docDate>
        </div>
      </front>
      <body>
        <div>
          <note>
            1 § Anmälan om återtagande av plats i riksdagen
          </note>
          <note>
            Talmannen meddelade att Anne Rhenman (nyd) i dag återtagit sin
            plats i riksdagen, varigenom tjänstgöringen som ersättare upphört
            för Simon
          </note>
          <note>
            Liliedahl.
          </note>
          <note>
            2 § Justering av protokoll
          </note>
          <note>
            Justerades protokollet för den 27 april.
          </note>
          <note>
            3 § Meddelande om svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellationerna 1992/93:113, 114 och 116
          </note>
          <note>
            Till riksdagen
          </note>
          <note>
            Interpellation 1992/93:113 av Bo Arvidson (m) om en ny utbildning
            för företagare m.fl. som är verksamma inom skogsbruket, interpellation
          </note>
          <note>
            1992/93:114 av Sven-Olof Petersson (c) om villkoren för s.k.
            omställningsstöd och interpellation 1992/93:116 av Ingvar Eriksson
            (m)
          </note>
          <note>
            om användningen av omställd åkermark, kan på grund av stor arbetsbelastning
            inte besvaras inom föreskriven tid.
          </note>
          <note>
            Interpellationerna kommer att besvaras den 7 juni
          </note>
          <note>
            1993.
          </note>
          <note>
            Stockholm den 26 april 1993
          </note>
          <note>
            Karl Erik Olsson
          </note>
          <note>
            Interpellation 1992/93:149
          </note>
          <note>
            Till riksdagen
          </note>
          <note>
            På grund av utlandsresor har jag ingen möjlighet att inom bestämd
            tidsram besvara interpellation
          </note>
          <note>
            1992/93:149 av Birgitta Wistrand (m) om subventionerad arbetskraft.
          </note>
          <note>
            Interpellationen kommer att besvaras den 7 juni kl.
          </note>
          <note>
            9.00.
          </note>
          <note>
            Stockholm den 26 april 1993
          </note>
          <note>
            Börje Hörnlund
          </note>
          <note>
            Interpellation 1992/93:104
          </note>
          <note>
            Till riksdagen
          </note>
          <note>
            Undertecknad har erhållit interpellation nr 104 av riksdagsledamot
            Widar Andersson (s) som handlar om statens roll i välfärdspolitiken.
          </note>
          <note>
            På grund av stor arbetsbelastning har jag inte någon möjlighet
            att besvara interpellationen inom föreskriven tid utan kommer
            i stället att besvara den fredagen den 7 maj.
          </note>
          <note>
            Stockholm den 27 april 1993
          </note>
          <note>
            Carl Bildt
          </note>
          <note>
            Interpellation 1992/93:115
          </note>
          <note>
            Till riksdagen
          </note>
          <note>
            Jag vill meddela att interpellation nr 115 av Sten
          </note>
          <note>
            Andersson i Malmö om en tunnel mellan Malmö och Köpenhamn inte
            kan besvaras inom den föreskrivna tiden på grund av interpellantens
            förhinder att ta emot svar.
          </note>
          <note>
            Jag har kommit överens med Sten Andersson i
          </note>
          <note>
            Malmö om att besvara interpellationen den 24 maj
          </note>
          <note>
            1993.
          </note>
          <note>
            Stockholm den 26 april 1993
          </note>
          <note>
            Mats Odell
          </note>
          <note>
            Interpellation 1992/93:158
          </note>
          <note>
            Till riksdagen
          </note>
          <note>
            Interpellation nr 158, framställd av Per Stenmarck, om konkurrensbegränsning
            av viss import besvaras först den 7 juni på grund av att frågeställaren
            ej har möjlighet att närvara i riksdagen den 24 maj.
          </note>
          <note>
            Därefter är nu fastställt datum första bästa som passar både
            kammarkansliet och undertecknad.
          </note>
          <note>
            Stockholm den 30 april 1993
          </note>
          <note>
            Per Westerberg
          </note>
          <note>
            4 § Svar på frågorna 1992/93:579, 580, 582, 588
          </note>
          <note>
            och 595 om Uddeholm-Tooling i Hagfors
          </note>
          <note>
            Anf. 1 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Bo Finnkvist, Isa Halvarsson, Göthe
          </note>
          <note>
            Knutson, Lisbeth Staaf-Igelström och Björn
          </note>
          <note>
            Samuelson har frågat mig vilka åtgärder jag eller regeringen
            avser att vidta med anledning av Böhler-
          </note>
          <note>
            Uddeholm AG:s neddragningar av arbetsstyrkan i
          </note>
          <note>
            Hagfors. Jag besvarar frågorna tillsammans.
          </note>
          <note>
            Bakgrunden till frågorna är den avsiktsförklaring som avgavs
            av Böhler AG och dess österrikiska statliga ägare i samband med
            förvärvet av
          </note>
          <note>
            Uddeholms AB. Den dåvarande regeringen fäste vikt vid denna förklaring
            när förvärvstillstånd meddelades i maj 1991 enligt den numera
            upphävda lagen (1982:617) om utländska förvärv av svenska företag
            m.m. Av avsiktsförklaringen, som har sitt ursprung i ett s.k.
            policy-paper som upprättades mellan parterna, framgår bl.a. att
            om strukturella förändringar skulle medföra omfattande minskningar
            i sysselsättningen vid Böhlers eller
          </note>
          <note>
            Uddeholms huvudanläggningar, så skall ägarna medverka till att
            försöka skapa nya arbetstillfällen i drabbade regioner.
          </note>
          <note>
            Som bekant har jag tidigare haft en relativt omfattande skriftväxling
            med Böhler-Uddeholm
          </note>
          <note>
            AG och det för statliga företag ansvariga statsrådet vad gäller
            den avgivna avsiktsförklaringen. Mot bakgrund av den fortsatta
            negativa utvecklingen i
          </note>
          <note>
            Hagfors har emellertid nya kontakter tagits. I ett brev som den
            26 april 1993 lämnades över av ambassadör Gradin i Wien tillsammans
            med en representant för Näringsdepartementet dels till ägaren,
            dels till företaget betonar jag att den svenska regeringen ser
            allvarligt på den uppkomna situationen, men utgår från att frågan
            om ersättningsarbeten kan lösas i samförstånd. I den avsikten
            erbjuder vi oss att från den svenska statliga sidan medverka i
            en arbetsgrupp med uppgift att försöka finna lösningar. Därutöver
            har också statssekreteraren i Näringsdepartementet den 28
          </note>
          <note>
            april tagit upp frågan i samtal med det österrikiska statsråd
            som är ansvarigt för näringspolitiken.
          </note>
          <note>
            Slutligen har jag också från landshövdingen i
          </note>
          <note>
            Värmlands län, Ingemar Eliasson, inhämtat att han som statens
            representant aktivt försöker främja en dialog mellan olika inblandade
            parter såsom företagsledning och anställda samt Hagfors kommun.
            I sitt arbete prioriterar han frågan om företagets skyldighet
            att medverka till att försöka skaffa ersättningsarbeten i Hagfors.
          </note>
          <note type="speaker">
            Anf. 2 BO FINNKVIST (s):
          </note>
          <note>
            Fru talman! Jag tackar näringsministern för svaret på min fråga.
            Den ställdes den 19 april, dagen innan de stora protestaktionerna
            bröt ut på järnverket i
          </note>
          <note>
            Hagfors. Missnöjet var mycket stort.
          </note>
          <note>
            Under mellantiden fram till nu har det tagits en hel del initiativ
            från Näringsdepartementets sida som är bra. Men det är tyvärr
            på det sättet att de värsta farhågorna om de nya ägarna, österrikiska
            Böhler, har besannats, trots långtgående utfästelser om fortsatt
            produktion och vackra ord om ersättningssysselsättning, försäljning
            till andra intressenter, m.m. vid övertagandet 1991. Det har varit
            omöjligt att få företaget att leva upp till dessa åtaganden, vilka
            också bekräftades vid en centralförhandling i augusti 1992.
          </note>
          <note>
            Vi har nu fått en tidsfrist, då man återigen skall snabbutreda
            fortsatt drift i valsverket. Även om frågan om fortsatt valsning
            skulle få sin lösning, handlar det om en personalreduktion på
            ungefär
          </note>
          <note>
            600 anställda sedan Böhler blev ägare.
          </note>
          <note>
            Om Hagfors som ort skall klara sig, måste vi få hjälp att påverka
            företaget att leva upp till övriga utfästelser om t.ex. ersättningssysselsättning.
            Även på den punkten har man varit avvisande. Ett företag kan inte
            få uppträda hur som helst. Det är nödvändigt att få även regeringen
            att agera. Denna fråga kan även tjäna som ett test på hur man
            måste agera i vissa fall framöver.
          </note>
          <note>
            Jag vill ställa en fråga till näringsministern. Avser näringsministern
            att nu ta några ytterligare initiativ i detta ärende?
          </note>
          <note type="speaker">
            Anf. 3 ISA HALVARSSON (fp):
          </note>
          <note>
            Fru talman! Jag vill tacka näringsministern för svaret och även
            för de underhandsmeddelanden som vi har fått om vidtagna åtgärder
            från näringsministerns sida. Vid en uppvaktning har jag förstått
            att även statsministern är mycket välinformerad om situationen
            i Hagfors. Det är mycket viktigt. Vi hoppas nu att detta verkligen
            skall ge effekt.
          </note>
          <note>
            Det betyder så oerhört mycket för Hagfors, och inte bara för
            Hagfors utan för hela Värmland. Det engagerar människor över hela
            den politiska kartan, vilket vi kan se i den här frågestunden.
          </note>
          <note>
            Jag tycker att det är bra att förhandlingarna förs upp på regeringsnivå.
            Det ger tyngd åt förhandlingarna. Böhler-Uddeholm sköts inte enbart
            företagsekonomiskt, vilket man klart kan se. Det förekommer även
            österrikisk internpolitik.
          </note>
          <note>
            Det är därför viktigt att föra upp frågan på en hög nivå även
            i Sverige.
          </note>
          <note>
            Om österrikarna hade handlat strikt företagsekonomiskt skulle
            man på ett helt annat sätt ha tagit itu med en rationalisering
            av Böhler.
          </note>
          <note>
            En sådan rationalisering har man gjort i Uddeholm, där man de
            senaste 20 åren har arbetat mycket för en specialisering. Man
            har kapat bort produkter och anläggningar, medan Böhler inte har
            vidtagit motsvarande åtgärder.
          </note>
          <note>
            Det är därför det är så viktigt att man nu tar fram policydokumentet
            från den 20 december 1990. Det måste ändå vara någon mening med
            att man skriver ett sådant dokument. När den tiden kommer tycker
            jag att ägarna måste visa att man har menat allvar.
          </note>
          <note type="speaker">
            Anf. 4 GÖTHE KNUTSON (m):
          </note>
          <note>
            Fru talman! Jag tackar näringsministern för svaret.
          </note>
          <note>
            Jag tackar för det arbete som näringsministern lägger ned på
            det här ärendet.
          </note>
          <note>
            Detta är, som har sagts här tidigare, en oerhört viktig fråga
            för Värmland. Självfallet. Då är det desto tacknämligare att ett
            statsråd, dessutom tillsammans med statsministern, ägnar omsorg
            och konstruktivt och aktivt intresse åt detta.
          </note>
          <note>
            Jag har haft tillfälle att följa detta arbete på relativt nära
            håll och kan alltså göra dessa konstateranden.
          </note>
          <note>
            Allt annat som sägs här eller som har sagts i ett eller annat
            uttalande är fel.
          </note>
          <note>
            Man kan, som Isa Halvarsson nyss gjorde, konstatera att i och
            med att regeringen har tagit till sig den här förhandlingsfrågan
            eller det här problemkomplexet ger det tyngd åt de aktiviteter
            som kommer ifrån företaget i Hagfors, dvs.
          </note>
          <note>
            Uddeholm Tooling, samt ifrån facket, ifrån kommunen och ifrån
            Värmland. Den tyngd regeringen ger åt detta är jättebra.
          </note>
          <note>
            Sedan konstaterar jag att det avslutningsvis i ministerns svar
            skrivs rakt på sak: '' -- - -- frågan om företagets skyldighet
            att medverka till att försöka skaffa ersättningsarbeten i Hagfors.''
            Här har ett par utländska statliga koncerner försökt och försöker
            att lösa sysselsättningsproblem i Österrike genom att lägga dem
            i Hagfors. Ägarkoncernen
          </note>
          <note>
            Austrian Industries och Voest-Alpine har uppenbarligen mycket
            stora skyldigheter gentemot oss.
          </note>
          <note>
            Anf. 5 LISBETH STAAF-IGELSTRÖM
          </note>
          <note>
            (s):
          </note>
          <note>
            Fru talman! Jag vill tacka näringsministern för svaret som jag
            och de övriga har fått. Jag tycker att de initiativ som näringsministern
            har redovisat i sitt svar är bra. Samtidigt är jag kritisk mot
            att näringsministern inte på ett tidigare stadium har tagit mer
            aktiv del i den här frågan. Hagfors överlevnad är en viktig fråga,
            inte enbart för
          </note>
          <note>
            Hagfors, utan för hela Värmland och, vill jag påstå, för hela
            Sverige.
          </note>
          <note>
            Min fråga är: Varför dröjde näringsministern så länge innan han
            tog mer aktiv del i den här frågan?
          </note>
          <note type="speaker">
            Anf. 6 BJÖRN SAMUELSON (v):
          </note>
          <note>
            Fru talman! Jag ber att få tacka näringsministern för svaret.
            Det är en allvarlig situation i Hagfors och i hela norra Värmland.
          </note>
          <note>
            Egentligen är det en himla tur, mitt uppe i allt elände, att
            den här frågan dyker upp nu, innan
          </note>
          <note>
            EES-avtalet och ett eventuellt EG-medlemskap råder. Nu finns
            det ändå möjlighet till viss aktivitet från regeringens sida i
            den här frågan. Hagfors har på mycket kort tid varit utsatt för
            en rad, tillåt mig använda ordet rofflare. Jag skall inte nämna
            dem vid namn, men de har plockat ut mycket kapital ur det lokala
            näringslivet i Hagfors.
          </note>
          <note>
            Utifrån svaret reser sig flera frågor. Vad har sagts hittills
            i de samtal som har förts mellan svenskarna och österrikarna?
            Planerar regeringen i samarbete med österrikarna för olika framtida
            näringspolitiska åtgärder som skulle kunna gagna
          </note>
          <note>
            Hagfors, kanske på ett annat sätt och utöver de nu aktuella ersättningsjobben?
          </note>
          <note>
            Anf. 7 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Först vill jag bara erinra om de aktiviteter som
            har vidtagits i anledning av situationen i Hagfors.
          </note>
          <note>
            Redan den 12 mars 1992, för ett drygt år sedan, gick det första
            brevet till österrikiska företagsledningen för att påminna om
            de gjorda utfästelserna beträffande sysselsättningen i Hagfors
            och även om kravet på strikt företagsekonomisk utvärdering av
            vilka strukturåtgärder som skulle vidtas. Detta skedde även i
            ett brev den 7 maj samma vår till
          </note>
          <note>
            Viktor Klima, ministern för de statliga företagen i
          </note>
          <note>
            Österrike, och avslutningsvis även i ett brev den 7
          </note>
          <note>
            juli föregående sommar, då förutom vårens aktiviteter ett brevsvar
            från österrikarna konfirmerades.
          </note>
          <note>
            Vi har varit mycket aktiva och kommer så att förbli.
          </note>
          <note>
            Vi kommer att försöka tillse att man lever upp till de utfästelser
            som man har gjort i det policy-paper som finns angående sysselsättningen
            i bl.a.
          </note>
          <note>
            Hagfors. Vi väntar självfallet i första hand på det svar som
            kommer från min österrikiske kollega. Vi för också och har fört
            dialog med bägge de statsråd i Österrike som är berörda, från
            de båda stora politiska partierna ingående i koalitionen, för
            att ytterligare uppmana det helstatliga österrikiska moderbolaget
            att leva upp till utfästelser utställda till den svenska regeringen.
          </note>
          <note>
            Vi kommer att vidta dessa åtgärder. De står inte i strid med
            eventuella EES-avtal eller EG-avtal framdeles, utan detta är en
            utfästelse som har gjorts och som vi anser vara moraliskt etiskt
            förpliktigande. Det är därför vi också har ställt i utsikt att,
            om de österrikiska ägarna tillgodoser sina utfästelser, vi är
            beredda att ställa upp i en arbetsgrupp för att försöka från fram
            den ersättningsindustri som de har utfäst sig att ta fram.
          </note>
          <note type="speaker">
            Anf. 8 BO FINNKVIST (s):
          </note>
          <note>
            Fru talman! Sedan januari 1992 har vi i Hagfors arbetat över
            alla gränser med den här frågan. Vi har arbetat politiskt, småföretagarna
            har deltagit och handeln har varit inblandad. Alla är medvetna
            om vad som händer med övrig verksamhet på en sådan här ort om
            industrin försvinner eller skärs ned kraftigt. Det är en känslig
            ort. Som Björn
          </note>
          <note>
            Samuelson påpekade har vi varit utsatta för ett antal rövargäng
            på senare år.
          </note>
          <note>
            Så långt är det bra. Det råder inga oenigheter om detta. Men
            en sak som jag funderar på är att näringsministern i allmänhet
            säger att företagen skall sköta de här frågorna själva, internt.
            Det kan missuppfattas, tror jag. Jag hoppas att vi kan vara överens
            om att det är regeringen som måste diskutera med den här typen
            av företag.
          </note>
          <note type="speaker">
            Anf. 9 BJÖRN SAMUELSON (v):
          </note>
          <note>
            Fru talman! Vi har av förklarliga skäl olika uppfattningar jag
            och näringsministern när det gäller en eventuell inverkan av EES-avtal
            eller EG-
          </note>
          <note>
            medlemskap. Vi skall inte gå vidare med den debatten.
          </note>
          <note>
            I näringsministerns andra inlägg tycker jag mig ana att det finns
            idéer eller uppslag om delinsatser även från svensk sida i en
            eventuell uppgörelse.
          </note>
          <note>
            Uppfattar jag det rätt?
          </note>
          <note type="speaker">
            Anf. 10 ISA HALVARSSON (fp):
          </note>
          <note>
            Fru talman! Det har varit och är besvärligt att få svar från
            de österrikiska företagen. Jag anser därför att det är mycket
            betydelsefullt och positivt att näringsministern så klart har
            engagerat sig i denna fråga. Jag tycker då inte att de övriga
            meddebattörerna här skall ifrågasätta näringsministerns engagemang.
            Jag menar att det inte finns någon anledning till detta, efter
            de många åtgärder som näringsministern har vidtagit.
          </note>
          <note>
            Det är oerhört viktigt att ägaren, den österrikiska staten, nu
            ser till att det österrikiska moderbolaget står fast vid de tidigare
            gjorda utfästelserna i policydokumentet. Jag utgår också från
            att regeringen verkligen kommer att medverka till detta, eftersom
            regeringen säger det.
          </note>
          <note type="speaker">
            Anf. 11 GÖTHE KNUTSON (m):
          </note>
          <note>
            Fru talman! Jag vill fråga näringsministern hur han ser på det
            faktum att man i Österrike har en socialdemokratisk minister för
            de statliga företagen. Bör man inte från socialdemokratiskt håll
            i Sverige äntligen på allvar ta konktakt i första hand med denne
            minister, Viktor Klima, men kanske också med självaste förbundskanslern
            för att markera det faktum att en socialdemokratisk industriminister
            i Sverige var den ena parten bakom policydokumentet? Den andra
            part som undertecknat dokumentet är koncernchefen i
          </note>
          <note>
            Voest-Alpine, ett av de österrikiska moderföretagen.
          </note>
          <note>
            Anf. 12 LISBETH STAAF-IGELSTRÖM
          </note>
          <note>
            (s):
          </note>
          <note>
            Fru talman! Jag tycker att det var bra att näringsministern redovisade
            att han kommer att fortsätta att arbeta aktivt för att hela Hagfors
            skall få leva. En hel bygd i Värmland har rest sig och gjort en
            mycket kraftig markering mot den åderlåtning av arbetstillfällen
            som där har skett.
          </note>
          <note>
            Detta måste Sveriges riksdag och Sveriges regering ta på allvar.
          </note>
          <note>
            Det är också viktigt att markera att ett policydokument som undertecknats
            och som visar att det skall komma ersättningsarbetstillfällen
            verkligen fullföljs och inte enbart är text på papper.
          </note>
          <note>
            Det gäller oavsett vilken partifärg som regeringen har.
          </note>
          <note>
            Anf. 13 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Först vill jag klart markera att jag uppskattar det
            konstruktiva arbete som man har igångsatt i Hagfors för att försöka
            få fram alternativ sysselsättning och även få i gång en dialog
            som kan leda till resultat. Vi har mycket bestämt uttalat att
            vi har den klara uppfattningen att utfästelser gjorda av ett helstatligt
            österrikiskt bolag till en svensk regering, med moraliska förpliktelser
            om att medverka till alternativ sysselsättning, också skall efterlevas.
          </note>
          <note>
            Vi har valt att närma oss bägge de statsråd som är mina motsvarigheter
            i Österrike, såväl den kristdemokratiske näringsministern som
            det socialdemokratiska statsrådet för bl.a. statliga företag,
            och uppvakta dem i de här frågorna, eftersom vi fäster stor vikt
            vid dessa.
          </note>
          <note>
            När det gäller sysselsättningen i Hagfors anser vi att det i
            det papper som finns, i första hand ställs krav på att Böhler--Uddeholm
            skall bidra till att få fram alternativ sysselsättning. Vi är
            beredda att medverka i en arbetsgrupp för att söka se till att
            detta verkligen kommer till stånd.
          </note>
          <note type="speaker">
            Anf. 14 BO FINNKVIST (s):
          </note>
          <note>
            Fru talman! Som en ren upplysning -- jag utgår från att vi inte
            skall ha en debatt mellan frågeställarna --
          </note>
          <note>
            vill jag säga att det redan under fjolåret, men även senare,
            har förekommit kontakter med s-politiker på hög nivå i Österrike.
          </note>
          <note>
            Jag har inte nu klagat på näringsministerns engagemang i denna
            fråga. Det har nu hänt många saker. Vad jag försökte påpeka var
            att det kan missuppfattas om man säger att företagen själva internt
            skall sköta allting i detta sammanhang. Man har i detta fall,
            vill vi påstå, i Hagfors brutit mot alla vedertagna regler mot
            dem som drabbats.
          </note>
          <note>
            Jag har själv varit med om en del uppvaktningar, t.o.m. i Wien,
            där vi har fått -- milt uttryckt -- ett konstigt och mycket avvisande
            mottagande, trots att vi har försökt få utrett vilka skyldigheter
            företaget har.
          </note>
          <note type="speaker">
            Anf. 15 BJÖRN SAMUELSON (v):
          </note>
          <note>
            Fru talman! Eftersom situationen är så allvarlig som den är i
            Hagfors, vill jag för tydlighetens skull säga att den ena åtgärden
            inte utesluter den andra.
          </note>
          <note>
            Näringsministern talar själv om alternativ sysselsättning. Ja,
            jag tror att det på sikt för
          </note>
          <note>
            Hagfors gäller mer än dessa ersättningsjobb. Det gäller att skapa
            fler jobb. Jag förutsätter att näringsministern kan kontakta sina
            statsrådskolleger för eventuella åtgärder framöver.
          </note>
          <note>
            Jag vill för tydlighetens skull också säga att det förhållandet
            att man bedriver en aktiv näringspolitik och tar situationen i
            Hagfors på allvar från svensk sida inte betyder att vi skall backa
            i vår position gentemot Böhler och Österrike --
          </note>
          <note>
            absolut inte.
          </note>
          <note type="speaker">
            Anf. 16 GÖTHE KNUTSON (m):
          </note>
          <note>
            Fru talman! Jag fick här ett svar, som näringsministern kanske
            möjligen vill kommentera, att man från socialdemokratiskt håll
            har sökt kontakt med partivänner. Det är att beklaga att partivännerna
            inte har stått för det här dokumentet. Men desto angelägnare och
            bättre är det då att vår regering tar itu med det här.
          </note>
          <note>
            Jag vill avslutningsvis fråga näringsministern om de planer som
            föreligger för den närmaste tiden. Hur tänker man tackla det faktum
            att det är industriministern i Österrike som tycks ha svårast
            att leva upp till de åtaganden som man där har gjort? Det är ju
            här fråga om moral och hederlighet. Det vore mycket anmärkningsvärt
            om ett land som Österrike inte stod för just moral och hederlighet
            i affärer.
          </note>
          <note>
            Anf. 17 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Jag kan bara upprepa att vi anser att utfästelser
            gjorda av ett helstatligt österrikiskt bolag till en svensk regering
            förpliktigar och att vi tänker fortsätta att driva den inställningen.
          </note>
          <note>
            Bolag som problem och måste friställa har självfallet ett visst
            ansvar för att försöka klara den situation som uppkommer. Sedan
            åligger det sittande regering att göra vad på den ankommer med
            allt från arbetsmarknadspolitiska insatser till annat som kan
            behövas för att underlätta omställning och andra behövliga förändringar.
          </note>
          <note>
            När det gäller den senaste tidens åtgärder vill jag bara säga
            att vi avser att avvakta svaret från Viktor
          </note>
          <note>
            Klima, ministern för de österrikiska statliga företagen. Vi bevakar
            frågan fortlöpande via landshövdingen i Värmland och har en på
            departementet särskilt avdelad tjänsteman, som kommer att följa
            frågan hela vägen ut.
          </note>
          <note type="speaker">
            Anf. 18 BO FINNKVIST (s):
          </note>
          <note>
            Fru talman! Förvärvstillstånd gavs av den dåvarande svenska regeringen,
            och policypapperet skrevs till Sveriges regering. Det är på den
            grunden som vi måste arbeta med detta, oavsett vem som sitter
            i regeringsställning. Det går inte att arbeta på något annat sätt.
          </note>
          <note>
            Det gäller i detta sammanhang många människors framtid och välbestånd.
            I det läget har vi i Hagfors valt att arbeta över partigränserna,
            och jag var med om att ta initiativ till det. Jag skall försöka
            uppträda på det viset i denna fråga även i framtiden. Jag tror
            att det är bra i detta fall.
          </note>
          <note>
            Vi befinner oss här i en känslig situation, och i en sådan lägger
            vi särskilt stor vikt vid den typ av löften som här getts. Jag
            hoppas att alla förstår detta.
          </note>
          <note>
            Anf. 19 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Jag uppskattar, precis som jag sade tidigare, det
            arbete som sker över partigränserna för att försöka finna konstruktiva
            lösningar som kan ge sysselsättning i Hagfors. Jag delar även
            Bo
          </note>
          <note>
            Finnkvists uppfattning att svenska staten och den sittande regeringen
            skall följa upp de utfästelser som har gjorts till gamla regeringar
            när det gäller bl.a. sysselsättning i Hagfors och i det aktuella
            bolaget.
          </note>
          <note>
            Överläggningen var härmed avslutad.
          </note>
          <note>
            5 § Svar på fråga 1992/93:624 om ABEM i
          </note>
          <note>
            Malå
          </note>
          <note>
            Anf. 20 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Mats Lindberg har frågat mig om jag är beredd att
            låta Malåkonsortiets koncept prövas av annan än den konsult som
            tillsatts av Sveriges
          </note>
          <note>
            Geologiska AB:s styrelse för att försälja bl.a.
          </note>
          <note>
            bolagets dotterbolag i Malå (ABEM Geoscience).
          </note>
          <note>
            Den konsult som avses i frågan är, enligt vad jag informerats
            om, bolagets verkställande direktör som fått styrelsens uppdrag
            att verkställa försäljning av ABEM.
          </note>
          <note>
            Jag har vid olika tillfällen i kammaren sagt att det ankommer
            på företagens styrelser och ledningar att besluta om den framtida
            inriktningen och utvecklingen i resp. statligt företag.
          </note>
          <note>
            Regeringen kommer därför inte att ta något initiativ i den aktuella
            frågan.
          </note>
          <note>
            SGAB:s verkställande direktör har givetvis ett ansvar för verksamheten
            inför styrelsen. Såväl verkställande direktören som företagets
            styrelse har utvärderat Malåkonsortiets förslag ställt mot de
            kriterier som styrelsen har satt upp för försäljningar av dotterbolag.
            Såvitt mig är bekant hade SGAB:s styrelse möte senast i går kväll
            för att ta ställning till förslaget.
          </note>
          <note type="speaker">
            Anf. 21 MATS LINDBERG (s):
          </note>
          <note>
            Fru talman! Jag tackar näringsministern för svaret.
          </note>
          <note>
            Anledningen till att jag har ställt denna fråga är att det på
            grund av handläggningsförfarandet finns en stor oro i Malå. Det
            är viktigt att komma ihåg att det första initiativet från Malåkonsortiets
            sida togs för mer än ett år sedan.
          </note>
          <note>
            Näringsministern och jag har samma uppfattning i fråga om att
            det är styrelsen som har det formella ansvaret. I det här fallet
            har det gått oerhört lång tid, och man har inte kommit fram till
            konkreta förhandlingar.
          </note>
          <note>
            Näringsministern säger i sitt svar att SGAB:s styrelse har sammanträtt
            och därmed skall problemet vara löst. Så är tyvärr inte fallet.
            Man står fortfarande inte i en ordentlig förhandlingssituation.
          </note>
          <note>
            Är näringsministern beredd att om det inte kommer att föras en
            regelrätt förhandling ge
          </note>
          <note>
            Malåkonsortiet ett ordentligt förhandlingsunderlag?
          </note>
          <note>
            Anf. 22 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Jag har inhämtat information om att det finns två
            spekulanter på de olika bolagen.
          </note>
          <note>
            Malåkonsortiet är en av de spekulanterna. Det finns även ett
            annat konsortium som är spekulant.
          </note>
          <note>
            Representanter från bägge dessa konsortier har haft föredragningar
            inför styrelsen och har presenterat sina olika alternativ. Styrelsen
            försöker utvärdera vilket alternativ som skulle resultera i den
            bästa möjliga utvecklingen för de anställda i resp. bolag och
            för bolagen i sig. Detta är inte minst viktigt för Malås framtid.
          </note>
          <note>
            Jag har förstått, av de rapporter jag har fått, att man skall
            försöka avgöra frågan så snart som möjligt. Men det är också fråga
            om att få kvalitet i beslutet. Det har varit vissa svårigheter
            med att få de garantier man anser sig behöva för att det verkligen
            skall bli en seriös långsiktig lösning och inte ett kortsiktigt
            avslut -- som inte får så goda effekter på några års sikt.
          </note>
          <note type="speaker">
            Anf. 23 MATS LINDBERG (s):
          </note>
          <note>
            Fru talman! Jag tycker att det näringsministern säger är viktigt,
            dvs. att båda förslagen skall prövas på lika villkor. Men denna
            möjlighet har funnits i över ett år utan att något har gjorts.
            Därför tycker jag att näringsministern har ett ansvar att se till
            att styrelsen hanterar denna typ av frågor på ett riktigt sätt.
            Men i det här fallet har det inte varit så.
          </note>
          <note>
            Vidare finns det en annan sak som jag tycker är viktig. Malåkonsortiets
            förslag innebär att även den internationella delen behålls. Framför
            allt i
          </note>
          <note>
            Västerbottens inland är det oerhört få företag som har internationella
            kontakter eller har en produkt som kan slåss på den internationella
            marknaden.
          </note>
          <note>
            Därför ser vi det från Västerbottens horisont som oerhört viktigt
            att den typen av företag får finnas kvar.
          </note>
          <note>
            Anf. 24 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Jag har ingen annan uppfattning än att det är viktigt
            att den typen av företag finns kvar även i Malå.
          </note>
          <note>
            De två konsortier som nu är spekulanter på de aktuella bolagen
            har bägge framträtt inför styrelsen, gjort föredragningar och
            försökt klarlägga och svara på alla de frågor som har dykt upp.
          </note>
          <note>
            Men det måste ankomma på styrelsen i SGAB att göra den slutliga
            värderingen. Enligt den information jag har fått försöker man
            finna den lösning som skall kunna ge långsiktig överlevnad och
            som löser problemen på sikt. Det skall inte bara vara fråga om
            att kortsiktigt komma undan ett problem.
          </note>
          <note>
            Jag har förtroende för ledamöterna i SGAB:s styrelse och att
            de kommer att fatta ett klokt beslut.
          </note>
          <note>
            Beslutet skall i allra högsta grad tillgodose de intressen Malå
            har som ort.
          </note>
          <note type="speaker">
            Anf. 25 MATS LINDBERG (s):
          </note>
          <note>
            Fru talman! Slutet på statsrådets anförande var bra.
          </note>
          <note>
            Det innebär att vi har samma uppfattning, nämligen att det viktiga
            är långsiktigheten. Jag anser också att det är styrelsen som skall
            fatta besluten. Besluten måste läggas på en nivå där man tar hänsyn
            till de två förslagens långsiktighet.
          </note>
          <note>
            Jag vill uppmärksamma näringsministern på att ärendet inte har
            handlagts på ett tillfredsställande sätt. Det är först nu de senaste
            veckorna som det har blivit förhandlingar. Det har för personalen
            i
          </note>
          <note>
            Malå varit oerhört påfrestande att få vänta mer än ett år innan
            det har blivit ordentliga förhandlingar.
          </note>
          <note>
            Anf. 26 Näringsminister PER WESTERBERG
          </note>
          <note>
            (m):
          </note>
          <note>
            Fru talman! Jag delar uppfattningen att det här har tagit lång
            tid. Jag har stor förståelse för att personalen i ett bolag som
            är under omstöpning och som är till salu, som detta bolag i Malå,
            har känt en betydande oro under denna tid.
          </note>
          <note>
            Enligt den information jag har inhämtat drivs arbetet med frågan
            på ett sätt så att det skall bli ett någorlunda snabbt avgörande.
            Vi har från olika håll fått ta del av liknande synpunkter som
            Mats
          </note>
          <note>
            Lindberg här i kammaren ger uttryck för. Dessa har vidarebefordrats
            till bolagets styresleordförande.
          </note>
          <note>
            Departementets ledamot i styrelsen har framfört att långsiktighet,
            affärsmässighet och hänsyn till
          </note>
          <note>
            Malå som ort är viktigt.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1992/93:600 om anstånd med återbetalning av
            studielån
          </note>
          <note>
            Anf. 27 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Tuve Skånberg har frågat mig vilka åtgärder jag ämnar
            vidta för att öka möjligheterna att ge anstånd med återbetalningen
            av studielån.
          </note>
          <note>
            Både för studiemedel tagna enligt regler som gällde före 1989
            och för studielån tagna enligt nu gällande bestämmelser finns
            möjligheter till anstånd med återbetalning för den som har låg
            eller förändrad inkomst.
          </note>
          <note>
            När det gäller studiemedel tagna före 1989 kan den vars sammanräknade
            inkomst är lägre än 3,5
          </note>
          <note>
            basbelopp, 117 900 kr för år 1993, få helt anstånd med den preliminära
            avgiften. Den som har vårdnad om barn under tio år får dessutom
            göra avdrag från inkomsten med ett basbelopp och kan alltså under
            1993 ha en sammanräknad inkomst på
          </note>
          <note>
            151 700 kr och få helt anstånd. Ligger inkomsten över denna gräns
            kan avgiften reduceras till 20 %
          </note>
          <note>
            av mellanskillnaden mellan den sammanräknade inkomsten, avgiftsunderlaget
            och avgiftsgränsen.
          </note>
          <note>
            Alternativt kan avgiften sättas ned till 5 % av avgiftsunderlaget.
            Detta innebär, som exempel, att i en familj med barn under tio
            år och två inkomster kan var och en ha inkomster upp till 151
            700 kr, dvs.
          </note>
          <note>
            sammanlagt över 300 000 kr och ändå få helt anstånd.
          </note>
          <note>
            Jag anser att för dessa lån är anståndsreglerna mycket förmånliga.
            Den statliga subvention som fanns i det studiemedelssystem som
            gällde intill den
          </note>
          <note>
            1 januari 1989 ligger nämligen nästan helt på återbetalningen
            och kan därför medge så generösa anståndsregler, som här redovisats.
            Någon ytterligare förbättring är, enligt min mening, knappast
            försvarbar.
          </note>
          <note>
            När det gäller studielån tagna enligt nu gällande bestämmelser
            skall dessa betalas tillbaka med ett årligt belopp som är 4 %
            av den sammanräknade inkomsten enligt senaste taxeringen. Om inkomsterna
            minskat väsentligt för innevarande år kan avgiften sättas ned
            till 4 % av aktuell inkomst.
          </note>
          <note>
            Årsbeloppets storlek är således i sig anpassat till den faktiska
            betalningsförmågan.
          </note>
          <note type="speaker">
            Anf. 28 TUVE SKÅNBERG (kds):
          </note>
          <note>
            Fru talman! Jag tackar utbildningsministern för det vänliga svaret.
            Jag har samma uppfattning som utbildningsministern att anståndsreglerna
            i sig är mycket förmånliga. Men det blir ett glapp i och med att
            det vid arbetslöshet tar ett år innan man får sin återbetalningsskyldighet
            beräknad på den aktuella ekonomin. När en akademiker blir arbetslös
            grundas återbetalningen på föregående års ekonomi.
          </note>
          <note>
            Som framgår av min fråga tar Centrala studiestödsnämnden ingen
            hänsyn till att de som skall betala tillbaka i dagsläget har det
            svårt ekonomiskt. Nämnden räknar med utgångspunkt i tidigare inkomstår
            och struntar i hur de betalningsskyldiga har det i dag. Enligt
            ett TT-
          </note>
          <note>
            telegram får de som inte kan betala besök av
          </note>
          <note>
            Kronofogden. Hur ser utbildningsministern på att det förflyter
            ett år innan reglering sker?
          </note>
          <note>
            Anf. 29 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Det Tuve Skånberg nu påpekar gäller, för ordningens
            skull, de senare lånen, dvs. de lån som tas enligt det nu gällande
            systemet. För
          </note>
          <note>
            ''gamla'' studielån, om vi får kalla dem så, dvs. de lån som
            togs med det system som gällde fram till
          </note>
          <note>
            1989 räknar man faktiskt på det innevarande året, men man justerar
            i efterhand. Det finns alltså en mekanism av det slag som Tuve
            Skånberg efterlyser inbyggd i själva systemet.
          </note>
          <note>
            Vad gäller besök av Kronofogden, är det en situation som människor
            då och då hamnar i när de inte har förmåga att betala. Men samtidigt
            understryker CSN vid en direkt förfrågan att alla insatser görs
            för att undvika att en människa, utan egentlig orsak, hamnar i
            en sådan belägenhet. Det betyder att avbetalningsplaner kan göras
            upp, och görs upp, om den enskilde har liten eller ingen förmåga
            att leva upp till de förpliktelser som de ursprungliga reglerna
            stipulerar. Jag delar självfallet den uppfattning som Tuve Skånberg
            har, nämligen att sådana regler måste kunna tillämpas gentemot
            människor som bokstavligen inte har pengar att återbetala sina
            studiemedel med.
          </note>
          <note>
            Anf. 30 TUVE SKÅNBERG (kds).
          </note>
          <note>
            Fru talman! Med utbildningsministerns senaste replik täcktes
            den lucka som möjligen fanns i det första svaret. Jag är tacksam
            därför, och jag ser fram emot att utbildningsministern kommer
            att följa frågan utifrån de intentioner som han nu gav uttryck
            för.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1992/93:577 om Europarådet och legalisering
            av narkotika
          </note>
          <note type="speaker">
            Anf. 31 Socialminister BENGT WESTERBERG (fp):
          </note>
          <note>
            Fru talman! Widar Andersson har ställt en fråga till statsrådet
            Dinkelspiel om Europarådet och legalisering av narkotika. Arbetet
            inom regeringen är så fördelat att det är jag som skall svara
            på frågorna.
          </note>
          <note>
            Widar Andersson uppger att Europarådet har sponsrat en stor narkotikalegaliseringskonferens
            i
          </note>
          <note>
            Rotterdam i april i år och att det i slutdokumentet från konferensen
            uttalas stöd för en helt annan narkotikapolitik än den svenska
            och vad som brukar vara den svenska hållningen i internationella
            sammanhang. Utifrån detta frågar
          </note>
          <note>
            Widar Andersson vad statsrådet tänker göra för att påverka rådets
            inställning i denna fråga.
          </note>
          <note>
            Som svar på Widar Anderssons fråga vill jag börja med att säga
            att Europarådet inte har sponsrat denna konferens. Den arrangerades
            av den holländska stiftelsen Boumanhuis Alcohol and
          </note>
          <note>
            Drug Foundation. Bland sponsorerna finns holländska hälsovårdsministeriet
            men inte
          </note>
          <note>
            Europarådet. När det gäller den oro som jag uppfattar ligger
            bakom Widar Anderssons fråga vill jag säga följande.
          </note>
          <note>
            Under april månad i år genomfördes det årliga mötet med FN:s
            narkotikakommission. Där presenterades också den årsrapport som
            FN:s internationella narkotikakontrollstyrelse, INCB, utarbetat
            och i vilken man redovisar den globala narkotikasituationen. Sverige
            nämns av INCB som ett exempel på ett land med en föredömlig narkotikapolitik.
          </note>
          <note>
            Under mötet uttalade sig den svenska delegationen tydligt för
            en restriktiv och sammanhållen narkotikapolitik och mot en uppluckring
            av den internationella narkotikakontrollen. Ett flertal länder
            uttalade sig på likartat sätt mot legaliseringssträvandena. Mötet
            antog också en resolution mot legalisering av narkotika. Det intryck
            jag har fått är att kommissionen mycket bestämt avvisar varje
            tanke på att tillåta ickemedicinskt bruk av narkotika.
          </note>
          <note>
            Jag vill här också ta tillfället i akt att det i slutet av maj
            månad i år kommer att hållas en europeisk narkomanvårdskonferens
            här i Stockholm.
          </note>
          <note>
            Huvudsyftet med konferensen, som anordnas av
          </note>
          <note>
            Socialstyrelsen i samarbete med Stockholms stad och en rad frivilligorganisationer,
            är att utgöra en motvikt mot den typ av konferenser som Widar
          </note>
          <note>
            Andersson åsyftar.
          </note>
          <note>
            Socialdepartementet har bidragit ekonomiskt till konferensen.
            Till skillnad från
          </note>
          <note>
            Rotterdamkonferensen stöds detta arrangemang av såväl WHO som
            Europarådet.
          </note>
          <note>
            Jag vill med detta svar ha sagt att jag ser mycket allvarligt
            på den rörelse som på olika sätt försöker förändra den restriktiva
            narkotikapolitik som
          </note>
          <note>
            Sverige företräder och som har sin grund i FN:s narkotikakonventioner.
            Jag kommer att se till att
          </note>
          <note>
            Sverige även fortsättningsvis kommer att vara drivande i dessa
            frågor i olika internationella sammanhang.
          </note>
          <note type="speaker">
            Anf. 32 WIDAR ANDERSSON (s):
          </note>
          <note>
            Fru talman! Jag tackar för svaret och vill först och främst rätta
            till ett slarvfel som helt och hållet beror på mig. Det är alltså
            inte Europarådet utan -- än värre kan man säga -- EG-kommissionen
            som har varit en av sponsorerna till den här stora legaliseringskonferensen
            i Rotterdam. En liknande konferens hölls för några månader sedan
            i Bergen i
          </note>
          <note>
            Norge.
          </note>
          <note>
            Bakgrunden till min fråga är naturligtvis den oro som jag och
            många människor känner när det gäller framtiden för Sveriges restriktiva
            narkotikapolitik och hur pass stark den skall komma att visa sig
            stå vid en närmare konfrontation med läget i
          </note>
          <note>
            Västeuropa och även i Östeuropa.
          </note>
          <note>
            En annan bakgrund till min fråga är att vi, när vi i
          </note>
          <note>
            Sverige blandar narkotikapolitik och en allt liberalare alkoholpolitik
            med arbetslöshet, fattigdom och utanförskap, också blandar något
            av social bomb, något som vi måste ta på fullaste allvar.
          </note>
          <note>
            När man ser att EG-kommissionen, hälsovårdsministeriet i Holland
            -- precis som socialministern sade -- och även hälsoministeriet
            i
          </note>
          <note>
            Storbritannien sponsrar det här, undrar man hur aktivt Sverige
            är på den internationella arenan.
          </note>
          <note>
            Kan Sverige göra mer? På vilket sätt kan vi hjälpas åt?
          </note>
          <note type="speaker">
            Anf. 33 Socialminister BENGT WESTERBERG (fp):
          </note>
          <note>
            Fru talman! Låt mig först säga att jag helt delar
          </note>
          <note>
            Widar Anderssons uppfattning i synen på den här legaliseringsrörelsen
            som finns i Europa. Jag känner en mycket stark oro över att det
            är så pass många stora städer i Europa i dag -- ett 30-tal, tror
            jag -- som har anslutit sig till den här rörelsen.
          </note>
          <note>
            Det ligger naturligtvis ett tungt ansvar på Sverige, den svenska
            regeringen och riksdagen, liksom på andra som har samma uppfattning
            som vi, när det gäller att motarbeta de här legaliseringstendenserna.
            Det gör vi bl.a., som jag nämnde i mitt frågesvar, genom den konferens
            som arrangeras i maj i Stockholm.
          </note>
          <note>
            Det är ändå intressant att den här frågan i samband med Narkotikakommissionens
            möte i Wien diskuterades en hel del, bl.a. mot bakgrund av
          </note>
          <note>
            INCB:s årsrapport. I den riktar INCB en mycket hård kritik mot
            just Holland, som har varit det land i Europa som har gått före
            när det har gällt legalisering på detta område. Holländarna var
            närvarande, men i Holland pågick samtidigt en hård debatt just
            om INCB:rapporten, och uppfattningarna var olika. Man är alltså
            inte ens där överens om vilken politik som skall föras. Det gjorde
            att holländarna uppträdde ganska spakt i
          </note>
          <note>
            Wien. I övrigt rådde en mycket stor enighet, en bedövande enighet,
            om att ta avstånd från de här legaliseringstendenserna.
          </note>
          <note>
            Om Europarådet skulle delta i något sådant, är det naturligt
            att Sverige som medlem i Europarådet inom organisationens ram
            försöker agera i den här riktningen. Självklart skall vi göra
            det den dag som
          </note>
          <note>
            Sverige blir medlem i EG. Än så länge har vi inte möjligheter
            att göra det.
          </note>
          <note>
            Samtidigt har jag svårt att tro att EG som sådant skulle stödja
            slutsatserna från konferensen i
          </note>
          <note>
            Rotterdam, därför att det gemensamma program som finns från EG:s
            sida på narkotikaområdet ligger mycket nära de svenska ambitionerna.
            Så den officiella politiken inom EG har vi ingen anledning att
            protestera mot. Vilken roll EG kan ha spelat som finansiär och
            medverkande i övrigt i
          </note>
          <note>
            Rotterdam känner jag dess värre inte till.
          </note>
          <note>
            Jag tror som sagt att vi är helt överens om målen för den svenska
            narkotikapolitiken.
          </note>
          <note type="speaker">
            Anf. 34 WIDAR ANDERSSON (s):
          </note>
          <note>
            Fru talman! Jag tror också att vi är helt överens om målen för
            den svenska narkotikapolitiken. Vad jag undrade var hur vi skall
            klara oss i ett allt hårdare internationellt tryck såväl från
            Västeuropa som från Östeuropa. Vid konferensen i Rotterdam var
            delegater från bl.a. Ungern och Polen. De redogjorde för utvecklingen
            i sina samhällen, där de normala samhällsstrukturerna inte fungerar
            på det sätt som de önskar. De ropar på något vis efter hjälp från
            länder som har fungerande modeller och program för en vettig narkotikapolitik,
            vettiga behandlingskedjor, vettiga straff och en vettig politisk
            inriktning. Frågan är om vi från Sverige skulle kunna göra något
            mer där.
          </note>
          <note type="speaker">
            Anf. 35 Socialminister BENGT WESTERBERG (fp):
          </note>
          <note>
            Fru talman! Jag tror att det här är ett område där vi alltid
            kan säga att vi borde göra mer och kanske också kan göra mer.
            Vi är mycket aktiva internationellt. Vi försöker i olika organisationer
            berätta om våra egna erfarenheter och få andra länder med oss
            på den politik som vi tycker är riktig.
          </note>
          <note>
            Rent praktiskt pågår diskussioner i Europa om ett ökat polisiärt
            samarbete, som bl.a. riktar sig mot den internationella narkotikahandeln.
            Vad som kan komma ut av detta vågar jag inte i dag ha någon bestämd
            uppfattning om, men jag tror att det är på det planet som ett
            ökat samarbete skulle kunna ge resultat.
          </note>
          <note>
            Vidare kan jag nämna att vi håller på att ta fram en liten skrift
            till en början på engelska, och så småningom kanske på andra språk,
            där vi beskriver den svenska narkotikapolitiken. Vi tycker att
            det är viktigt att en internationell publik får kännedom om att
            man faktiskt kan nå framgångar. Att eftersträva legalisering är
            ett uttryck för en uppgivenhet inför en social misär som man inte
            tror att man kan rå på. Då är det viktigt att visa att det finns
            också goda exempel i världen.
          </note>
          <note type="speaker">
            Anf. 36 WIDAR ANDERSSON (s):
          </note>
          <note>
            Fru talman! Slutligen när det gäller EG-
          </note>
          <note>
            kommissionens engagemang i legaliseringskonferensen vet jag ju
            att EG:s officiella inställning är restriktiv och mer liknar den
            svenska än den som uttalades vid konferensen.
          </note>
          <note>
            Men det här är en stor fråga ute bland medborgarna i Sverige.
            Inte minst använder de som mest högljutt agerar för nej till EG
            det här som ett argument. Jag tror att ju snabbare och tydligare
            vi kan få klarhet i
          </note>
          <note>
            EG-ländernas regeringars inställning i dessa frågor, desto bättre
            är det när det gäller att hyfsa vår debatt här hemma.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1992/93:626 om åtgärder mot hembränning
          </note>
          <note type="speaker">
            Anf. 37 Socialminister BENGT WESTERBERG (fp):
          </note>
          <note>
            Fru talman! Sten Andersson i Malmö har frågat mig om vilka åtgärder
            jag är beredd att vidta i syfte att hembränning inte skall öka.
          </note>
          <note>
            Sten Andersson hävdar att hembränningen har ökat kraftigt och
            att incitamentet för denna verksamhet i huvudsak enbart är en
            prisfråga. Som jag har påpekat tidigare i ett interpellationssvar
            till
          </note>
          <note>
            Sten Andersson har jag svårt att förstå det resonemanget. Sedan
            1970-talet har alkoholdryckernas prisutveckling inte gått snabbare
            än den allmänna prisutvecklingen. Under vissa perioder har alkoholpriserna
            t.o.m. släpat efter inflationen.
          </note>
          <note>
            Det finns anledning att noga följa utvecklingen i landet när
            det gäller hembränningen. Därför har jag givit den alkoholpolitiska
            kommissionen i uppdrag att lämna förslag till metoder att löpande
            följa även den icke-registrerade alkoholkonsumtionen, för att
            ge regering och riksdag ett bättre underlag för alkoholpolitiska
            ställningstaganden.
          </note>
          <note>
            Jag håller med Sten Andersson om att hembränningen är ett allvarligt
            problem. Det är viktigt att slå fast detta, även om ingen med
            säkerhet i dag kan uttala sig om dess exakta omfattning. Det är
            i hög grad angeläget att på olika sätt ingripa mot och förebygga
            denna olagliga verksamhet. Jag utgår ifrån att
          </note>
          <note>
            Alkoholkommissionen uppmärksammar det här problemet och i sitt
            slutbetänkande till årsskiftet lägger fram förslag till lämpliga
            åtgärder i syfte att minska hembränningen.
          </note>
          <note>
            Anf. 38 STEN ANDERSSON i Malmö (m):
          </note>
          <note>
            Fru talman! Jag tackar för svaret. Låt mig till en början säga
            att det inte är jag som hävdar att hembränningen har ökat, utan
            det framgår av flera undersökningar som vi kan läsa om snart sagt
            varje dag. Man konstaterar alltmer entydigt att vi riskerar att
            hamna i en situation som närmar sig de norska förhållandena. Nästan
            hälften av den alkohol som konsumeras i Norge distribueras utanför
            norska Vinmonopolets kontroll.
          </note>
          <note>
            Statsrådet säger att han har svårt att förstå mitt resonemang
            kring prisbilden. Det enda riktiga skälet -- förutom i några fall
            där det är ett rent geografiskt skäl -- till att folk köper hembränt
            och att hembränt finns att tillgå är väl ändå det höga priset.
            Det kan inte vara något annat. Om statsrådet har en annan uppfattning
            om varför svenska folket trots allt konsumerar så mycket hembränt,
            skulle det vara intressant att få reda på vad han tror är orsaken
            till detta.
          </note>
          <note>
            Jag noterar att statsrådet har fått en något ändrad inställning.
            Det var inte så länge sedan som han nonchalerade dessa frågor,
            men det gör han tydligen inte nu längre.
          </note>
          <note>
            Det är helt klart att hembränning är en lagstridig handling,
            men bland en stor del av svenska folket knappast ansedd som kriminell
            mer än i de fall då man säljer hembränt sprit till ungdomar. Jag
            vet också att det är politiskt omöjligt att t.ex. sänka spritpriserna,
            vilket jag tror skulle vara den enda möjligheten att få bukt med
            den stora hembränningen.
          </note>
          <note>
            Jag skulle till sist vilja fråga statsrådet: Vilket praktiskt
            svar kring lösandet av problemet med hembränningen förväntar sig
            statsrådet av
          </note>
          <note>
            Alkoholkommissionen?
          </note>
          <note type="speaker">
            Anf. 39 Socialminister BENGT WESTERBERG (fp):
          </note>
          <note>
            Fru talman! Får jag svara på den sista frågan först.
          </note>
          <note>
            Hade jag svaret på alla frågor, skulle vi inte behöva ställa
            några frågor till Alkoholkommissionen. Vi får väl avvakta och
            se vad kommissionen kommer fram till som ju har tid att fördjupa
            sig i problemet och diskutera det med olika intressenter samt
            fundera på vad det kan finnas för olika alternativ.
          </note>
          <note>
            Frågan är inte helt ny. En del idéer, t.ex. när det gäller polisiära
            insatser, har diskuterats här i kammaren tidigare.
          </note>
          <note>
            Får jag sedan ta upp ett par andra trådar som Sten
          </note>
          <note>
            Andersson i Malmö kastade ut. För det första finns det naturligtvis
            ett alldeles klart samband mellan billig alkohol och stor alkoholkonsumtion.
            Vi kan tydligen se sådana samband ute i Europa, där det finns
            åtskilliga länder som tillhandahåller alkohol till mycket låga
            priser och där man också har en betydligt högre alkoholkonsumtion
            än vi har i
          </note>
          <note>
            Sverige. Om vi sänkte alkoholpriserna i Sverige, skulle det leda
            till att vi fick en ökad alkoholkonsumtion och ökade alkoholskador.
          </note>
          <note>
            För det andra finns det ett uppenbart samband mellan den registrerade
            alkoholkonsumtionen och alkoholskadorna. Om det vore så enkelt
            som Sten
          </note>
          <note>
            Andersson i Malmö brukar göra gällande i debatterna, att minskad
            registrerad konsumtion omedelbart leder till ökad oregistrerad
            konsumtion, skulle vi inte se något samband mellan minskad registrerad
            konsumtion och minskade alkoholskador. Just ett sådant samband
            har vi kunnat konstatera. När alkoholkonsumtionen har gått ner,
            t.ex. under den förra borgerliga regeringens tid mellan 1977 och
            början av 1980-
          </note>
          <note>
            talet, fick vi också en minskning av alkoholskadorna. Det är
            alltså klart att även om det förekommer oregistrerad konsumtion
            i Sverige --
          </note>
          <note>
            och det gör det självklart -- utgör den inte på något sätt ett
            kommuniserande kärl med den registrerade alkoholkonsumtionen.
          </note>
          <note>
            Anf. 40 STEN ANDERSSON i Malmö (m):
          </note>
          <note>
            Fru talman! Vissa experter säger att om man lägger samman den
            registrerade konsumtionen i Sverige med den som sker vid sidan
            om, ligger vi i snitt på samma konsumtionsnivå som övriga Europa.
            När experterna talar om alkoholen kontra alkoholpriserna, höga
            olyckstal osv. har de till viss del rätt, men man har svårt att
            få tilltro till dem.
          </note>
          <note>
            Ena dagen kan vi läsa i en bok att supen kostar 10
          </note>
          <note>
            miljarder, nästa månad kostar den 20 miljarder och till slut
            80 miljarder.
          </note>
          <note>
            Det är litet svårt för folk att fatta vad som är sant bakom dessa
            siffror.
          </note>
          <note>
            Jag ställde en fråga till statsrådet om vad han eventuellt hade
            kunnat tänka sig att ge för råd till
          </note>
          <note>
            Alkoholkommissionen. Till skillnad från de flesta medlemmarna
            i denna kommission har statsrådet trots allt sysslat länge med
            dessa frågor. Därför borde han kunna ge kommissionen ett ord på
            vägen.
          </note>
          <note type="speaker">
            Anf. 41 Socialminister BENGT WESTERBERG (fp):
          </note>
          <note>
            Fru talman! Det finns en ganska färsk studie utförd av en dansk
            forskare, som har funderat på varför medellivslängden i Danmark
            är lägre än medellivslängden i Sverige. Den här forskaren har
            gått igenom olika tänkbara faktorer som kan förklara detta fenomen
            och kommit fram till att skillnaden i medellivslängd förklaras
            av att man i
          </note>
          <note>
            Danmark dricker mer alkohol och röker mer än vad man gör i Sverige.
            Det finns åtskilliga forskningsresultat som klart visar att omfattande
            alkoholkonsumtion liksom rökning är mycket hälsovådligt och utgör
            ett hot mot folkhälsan.
          </note>
          <note>
            Om regeringen tillsätter en kommission som skall fundera över
            alkoholpolitiken, är det självfallet kommissionen som skall ge
            råd till oss och inte vi i regeringen som skall ge råd till kommissionen.
            Om vi visste vilka råd som vi skulle ge, behövdes det ingen kommission.
            Det tror jag att också Sten
          </note>
          <note>
            Andersson i Malmö förstår.
          </note>
          <note>
            Anf. 42 STEN ANDERSSON i Malmö (m):
          </note>
          <note>
            Fru talman! Japanerna har en högre medellivslängd än vad svenskarna
            har, och deras alkoholkonsumtion är större än den svenska. Den
            enstaka danska rapporten behöver alltså inte vara helt tillförlitlig.
          </note>
          <note>
            När det gäller kommissionen och goda råd till den förstår jag
            ju att om det i dag hade funnits förslag om hur man skall lösa
            problemen, behövdes det ingen kommission. Men med tanke på att
            statsrådet sedan lång tid tillbaka har sysslat med dessa frågor
            hoppas jag att han under hand tar kontakt med kommissionen och
            lägger fram sina synpunkter på problemet.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1992/93:636 om bevarande av den svenska kulturen
          </note>
          <note>
            Anf. 43 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! John Bouvin undrar vad regeringen tänker göra för
            att främja svenskarnas möjligheter att få behålla och utveckla
            sin kultur. Han ser med oro på hur mängden flyktingar och invandrare
            ökar och hur befolkningssammansättning och svensk kultur påverkas.
          </note>
          <note>
            Inte ens i regeringsformen finner han till sin bestörtning stöd
            för den svenska kulturen -- där hittar han bara en bestämmelse
            om att staten skall
          </note>
          <note>
            ''främja etniska, språkliga och religiösa minoriteters möjligheter
            att behålla och utveckla sin kultur''. ''Bestämmelsen gäller alltså
            inte den svenska kulturen'', konstaterar han.
          </note>
          <note>
            Nej, just i den meningen omnämns inte den svenska kulturen särskilt.
            John Bouvins påpekande avslöjar att han, trots att han sitter
            i Sveriges riksdag, inte tycks ha förstått vad en författning
            är för något. En författning baserar sig på ett samhälles grundläggande
            värderingar och syftar till att värna ett lands kultur i dess
            vidaste mening. Allt som står i regeringsformen är alltså ett
            uttryck för svensk kultur inklusive synen på minoriteters rättigheter.
          </note>
          <note>
            John Bouvin tycks utgå från att kultur är något statiskt, något
            som inte förändras. Han verkar också anse att alla kulturella
            förändringar är dåliga och att det bara är genom invandring som
            de kan ske. Hans synsätt speglar både okunnighet och glömska om
            historien.
          </note>
          <note>
            Ett typiskt kännetecken för kulturer är att de är föränderliga,
            en del element får med tiden minskad betydelse och försvinner
            eller ändras eller får ny innebörd. Annat kommer till. Om vi tittar
            närmare på det som vi i dag anser är exempel på svensk kultur
            finner vi lätt inflytande från många håll och kulturer.
          </note>
          <note>
            Att julgranen är av främmande ursprung har vi säkert glömt, den
            är väl ungefär hundra år gammal.
          </note>
          <note>
            Ett annat främmande inslag i vårt julfirande är av betydligt
            senare datum. Mitt framför ögonen på oss, och under loppet av
            ett fåtal år, har vi införlivat något nytt i våra jultraditioner.
            För hur många människor i Sverige har inte Kalle Anka blivit ett
            måste för julfirandet? Om John Bouvin vill invända att dessa traditioner
            inte ändrats genom invandring, vill jag påminna honom om att om
            inte ett antal missionärer hade gett sig ut på en lång och äventyrlig
            resa till Norden, där de mötte mycket hårt motstånd och förakt
            för den nya kultur som de ville sprida, hade vi kanske inte alls
            firat jul.
          </note>
          <note>
            Sverige har alltså blivit det land som det är genom inflytande
            utifrån. I ett historiskt perspektiv har detta ofta skett genom
            invandring. I dag spelar också den moderna kommunikationstekniken
            en mycket viktig roll.
          </note>
          <note>
            Det är inte bara vår religion som har kommit med invandrare,
            det har även en hel del av det kunnande och den teknologi som
            byggt upp svensk industri och ekonomi. Göta kanal, en av våra
            sinnebilder för svenskhet, är resultatet av invandrad ingenjörskonst.
            Järnhanteringen, en av grunderna för vår välfärd, behövde utländsk
            arbetskraft för att utvecklas. Invandrarnas ättlingar har med
            tiden --
          </note>
          <note>
            det har gått litet olika fort -- gått upp i det svenska folket.
            Vårt språk bär många spår av detta inflytande, men ofta är det
            bara utländskt klingande namn såsom Bouvin och Wachtmeister som
            ibland påminner oss om att bärarens anfader en gång flyttade hit
            från utlandet. Jag är övertygad om att John Bouvin inte tycker
            att allt utländskt inflytande är av ondo.
          </note>
          <note>
            Jag hoppas att det framgår av vad jag sagt att några åtgärder
            för att behålla och utveckla svensk kultur på det sätt som John
            Bouvin tycks mena varken är möjliga, nödvändiga eller önskvärda.
            På många olika sätt stöds emellertid svensk kultur i skolan och
            i samhällslivet i stort. Stora resurser satsas på att bevara och
            utveckla svensk kultur.
          </note>
          <note>
            Det senaste exemplet är museernas projekt ''Den svenska historien''.
            Musik, teater och andra konstnärliga uttrycksformer har de senaste
            åren fått ökade statliga bidrag. Här är det inte invandringen
            som utgör hotet utan andra krafter, men lika fullt skulle ett
            livskraftigt svenskt kulturliv inte vara möjligt utan ett ständigt
            utbyte av idéer och människor mellan Sverige och andra länder.
          </note>
          <note>
            Jag vill emellertid understryka att mötet mellan människor med
            olika bakgrund -- i synnerhet om olikheterna är stora -- kan vara
            svårt och påfrestande för båda parter. Påfrestningarna kan bli
            extra stora i dåliga tider och när arbetslösheten stiger. Detta
            är regeringen mycket medveten om.
          </note>
          <note>
            Därför görs nya insatser för att motverka den främlingsfientlighet
            som finns i samhället och som somliga personer i landet hjälper
            till att underblåsa på olika sätt.
          </note>
          <note type="speaker">
            Anf. 44 JOHN BOUVIN (nyd):
          </note>
          <note>
            Fru talman! Kulturministern! Jag får väl tacka för svaret, som
            inte var något direkt svar utan mer ett allmänt svammel om saker
            och ting. Jag frågade efter hur vi skall bevara vår svenska kultur.
            Jag vill ta död på en del myter om det här med invandring.
          </note>
          <note>
            Jag har själv en invandrarbakgrund och har t.o.m.
          </note>
          <note>
            jobbat i u-länderna, i tredje världen, i åtta tio år.
          </note>
          <note>
            Så jag vill påstå att jag inte alls är okunnig på det området.
          </note>
          <note>
            Nåväl, för att gå över till det här med invandringen.
          </note>
          <note>
            År 1870 var det bara 0,2 % som var utrikes födda, medan det år
            1990 var 46 gånger fler. Där finns alltså en bidragande orsak.
            Jag är också övertygad om att kulturministern vet vad kedjemigration
            innebär. Vi svenskar kommer att bli en minoritet i mitten av 2000-talet.
            Då hotas vår kultur att suddas bort totalt. Redan nu kan man se
            en annan sida av saken som inte omnämns, nämligen den höga brottsligheten.
            Den tycker jag inte alls om.
          </note>
          <note>
            Det här är inte fråga om rasism eller någonting sådant, utan
            det är fråga om realism i allra högsta grad. Är kulturministern
            medveten om att om vi fortsätter med vår asylpolitik, blir slutet
            för vår svenska kultur mer eller mindre oåterkalleligt? Jag skall
            nämna ett exempel. Under 1969--1970 kom det 145 invandrare till
            Ishöj i Danmark. 20 år senare uppgår antalet invandrare till 1
            800.
          </note>
          <note>
            Fortsätter ökningen i den takten blir det sammanlagt 8 000 invandrare
            år 2000. Om vi skall öka vår befolkning på detta sätt, ser jag
            ett kommande Bosnien här i Sverige. Det var det som jag ville
            ha en kommentar om.
          </note>
          <note>
            Anf. 45 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Jag antydde i slutet av mitt svar att
          </note>
          <note>
            Bouvin är en av de personer i det här landet som underblåser
            fördomar och som målar upp hotbilder av de människor som i vårt
            land söker skydd från förföljelse. Han drar sig inte heller för
            att göra hypotetiska räkneexempel om att svenskarna skulle bli
            en minoritet i eget land.
          </note>
          <note>
            Om man skulle gå tillräckligt långt tillbaka i tiden för att
            göra sådana här beräkningar, skulle det redan vara kört i Sverige,
            därför att vi har haft en så stor invandring under århundradenas
            lopp.
          </note>
          <note>
            Detta framhöll jag också i mitt svar.
          </note>
          <note>
            Den inflytelse av andra idéer, värderingar och kulturer som vi
            har haft i Sverige under årtusendenas lopp är Sverige i dag. Vi
            har haft kulturella inflytelser, och vi i Sverige har också påverkat
            värderingar utanför vårt land. Detta är en process, ett möte mellan
            människor, kulturer och länder som ger oss styrka.
          </note>
          <note type="speaker">
            Anf. 46 JOHN BOUVIN (nyd):
          </note>
          <note>
            Fru talman! Vi kommer ingen vart här. Men vad jag försöker belysa
            är alltså vad den våg av ohejdad invandring av asylsökande leder
            till. Vi hjälper inte människorna på detta sätt, därför att vi
            dränerar tredje världen från kunnigt folk. Jag kan som exempel
            nämna att var fjärde läkare i dag har sitt ursprung i tredje världen.
            Är detta riktigt?
          </note>
          <note>
            Vad vi gör med vår asylpolitik är att hämma tredje världens länder
            i deras egen utveckling. Jag vill poängtera att vi måste tänka
            om när det gäller hela asylpolitiken, biståndet och över huvud
            taget.
          </note>
          <note>
            Kulturministern inledde den här debatten med att säga att där
            står en rasist. Detta leder ingen vart, därför att jag är nämligen
            ingen rasist. Det är inte fråga om detta.
          </note>
          <note>
            Anf. 47 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det är en gammal välkänd teknik från
          </note>
          <note>
            Bouvin att vädja till att känna sig underlägsen. Det finns ingen
            person som från den här sidan av talarstolen har talat om rasism.
            Jag ägnar mig åt att gå in i en sakdebatt.
          </note>
          <note>
            Bouvin talar nu om att vi dränerar tredje världen från utbildad
            arbetskraft. John Bouvin tillhör ju ett parti som egentligen vill
            avskaffa våra möjligheter att se till att det blir en bättre utveckling
            i de fattiga länderna, så att människor där kan få ett välbefinnande
            och de sociala möjligheter som gör att de kan stanna i sina länder.
            Men John Bouvin vill ju avskaffa all svensk u-hjälp, så att människor
            inte kan få framtiden i sina egna länder.
          </note>
          <note>
            Fru talman! Jag skall citera ett uttalande som John
          </note>
          <note>
            Bouvin har gjort en gång i tiden: 1955 fanns lika många människor
            i Kenya som i Sverige. Nu är det överbefolkat. Först födde de
            15 ungar. Lejonet åt upp ett par. Sedan dog 10 av svält, och så
            hade de tre barn som klarade sig. Nu, med våra pengar, överlever
            alla, och då blir det katastrof.
          </note>
          <note>
            Detta, fru talman, anser jag inte vara ett uttalande som motsvarar
            vad man kan kräva av en ledamot av Sveriges riksdag, som hävdar
            att vi skall värna svensk kultur. Detta är inte något kulturellt
            uttalande.
          </note>
          <note type="speaker">
            Anf. 48 JOHN BOUVIN (nyd):
          </note>
          <note>
            Fru talman! Detta var väldigt billigt gjort. För det första vill
            jag fråga om kulturministern har hört mig säga detta. Det kulturministern
            citerar är hämtat ur en artikel. Men all right, kör på med den
            stilen, så kör jag min stil.
          </note>
          <note>
            Vi i i-världen måste hjälpa u-världen, ja. Men vi skall icke
            göra det på detta vis, därför att vi föder korruption. Jag har
            jobbat i dessa länder, så jag vet vad jag pratar om. Men vi är
            ju så förträffliga i denna kammare att vi bestämmer vad tredje
            världen skall göra. Så enkelt är det. Det är detta jag försöker
            belysa. Jag är så trött på allt detta resonemang, alla liknelser
            och påståenden om vad man har sagt. Förstår inte kulturministern
            att jag försöker att dra fram att vi måste vakna till och hjälpa
            tredje världen, därför att det är vi som har stökat till tredje
            världen. Vi har lagt oss i deras sätt att leva, och vi har talat
            om att vi är mycket, mycket bättre än vad de är. Men vi är människor
            allihop.
          </note>
          <note>
            Anf. 49 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Jag förstår att John Bouvin är trött på att möta
            sitt eget ansikte och att konfronteras med sina egna uttalanden
            i denna kammare.
          </note>
          <note>
            Vad jag har sagt här tidigare är att John Bouvin vill hindra
            oss i Sverige från att möjliggöra en bättre utveckling i andra
            delar av världen. Han vill dra in den lilla smula av hjälp som
            Sverige kan bistå med för att utveckla andra länder.
          </note>
          <note type="speaker">
            Anf. 50 JOHN BOUVIN (nyd):
          </note>
          <note>
            Fru talman! Jag måste faktiskt svara litet grand på detta, därför
            att det som kulturministern påstår är helt felaktigt. Jag får
            be om ursäkt för att jag inte begärde ordet. Men jag är inte så
            van vid ordningen. Även om man nu har varit här i riksdagen i
            ett och ett halvt år, så lär man sig aldrig spelsättet som är
            här.
          </note>
          <note>
            Jag tycker inte om biståndspengar. Man kan med egna ögon se på
            länder som Moçambique och
          </note>
          <note>
            Angola. Det är fråga om länder som vi har förstört med svenska
            biståndspengar. Det är bara att konstatera detta. Så enkelt är
            det. Se sanningen i vitögat när det gäller den korruption som
            vi har infört i dessa länder. Jag har själv jobbat nere i dessa
            länder. Fråga befolkningen! Jag kommer alldeles utmärkt överens
            med befolkningen där nere. De håller med mig om allting. Vi föder
            alltså klasstänkande i tredje världen med hjälp av våra pengar.
            Vi delar upp klasserna så att de som blir rikare blir det på grund
            av detta, men den lille mannen där nere hjälper vi inte på rätt
            sätt.
          </note>
          <note type="speaker">
            Anf. 51 TALMANNEN:
          </note>
          <note>
            Jag vill erinra om att frågan gällde bevarande av den svenska
            kulturen.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1992/93:654 om praktisk yrkesorientering för
            invandrare
          </note>
          <note>
            Anf. 52 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Margareta Viklund har frågat mig om regeringen avser
            att vidta åtgärder för att få till stånd en praktisk yrkesorientering
            för asylsökande.
          </note>
          <note>
            Inledningsvis vill jag understryka att brist på sysselsättning
            för en asylsökande, som för alla andra, är av ondo. Just av den
            anledningen har det de senaste åren gjorts stora ansträngningar
            för att ge de asylsökande en så meningsfull vistelse som möjligt.
            Och mer är på gång.
          </note>
          <note>
            Sedan sommaren 1991 är verksamheten vid
          </note>
          <note>
            Invandrarverkets förläggningar inriktad på att den enskilde asylsökande
            tar ansvar för sin dagliga livsföring och även tar aktiv del i
            skötseln av förläggningen. Vid varje förläggning skall fr.o.m.
          </note>
          <note>
            budgetåret 1991/92 ett fast utbud av sysselsättning erbjudas.
            Aktiviteterna omfattar bl.a. skötsel av förläggningen, information
            till nyanlända landsmän liksom till dem som bor i närheten av
            förläggningen.
          </note>
          <note>
            De asylsökande deltar också aktivt i skötseln av kaféverksamhet,
            second hand-butiker liksom i den barn- och ungdomsverksamhet som
            finns i anslutning till förläggningarna. Dessutom finns ett ganska
            omfattande studieutbud där kurser i praktisk vardagssvenska är
            ett viktigt inslag. Det anordnas även kurser i t.ex. engelska,
            data, matematik, friskvård, hemspråk och trafikkunskap.
          </note>
          <note>
            Organiserad verksamhet som Invandrarverket svarar för finns också
            utanför förläggningen i samarbete med t.ex. organisationer, föreningar,
            enskilda och kommuner. Det kan vara fråga om arbetsplatsorientering
            och praktik på olika arbetsplatser. Denna verksamhet har mycket
            gemensamt med den praktiska yrkesorientering som erbjuds inom
            skolans ram.
          </note>
          <note>
            Det finns alltså redan i dag ett ganska varierat utbud av aktiviteter
            på verkets förläggningar.
          </note>
          <note>
            Eftersom verksamheten är under uppbyggnad förekommer självfallet
            lokala variationer. En grundläggande utgångspunkt för den organiserade
            verksamhet som Invandrarverket anordnar är att den skall upplevas
            som meningsfull för den asylsökande oavsett utgången i själva
            asylärendet.
          </note>
          <note>
            Regeringen avser senare i år att lägga en proposition om ett
            reformerat och mer flexibelt mottagande av asylsökande och flyktingar.
          </note>
          <note>
            Inriktningen är att förslagen i propositionen kommer att leda
            till att de asylsökande själva får ta ett större ansvar för sin
            egen livsföring. Det innebär bl.a. att de asylsökande får möjlighet
            att bo utanför förläggning och i högre grad ges möjlighet till
            meningsfull sysselsättning.
          </note>
          <note type="speaker">
            Anf. 53 MARGARETA VIKLUND (kds):
          </note>
          <note>
            Fru talman! Först vill jag tacka för svaret, som jag tycker var
            positivt och människovänligt.
          </note>
          <note>
            Vi har ju för närvarande väldigt många flyktingar i vårt land.
            För många av dem är väntetiden lång vid slussar och förläggningar.
            Bristen på sysselsättning gör att många mår mycket sämre än de
            egentligen behöver göra. Personer som på försök har deltagit i
            verksamheter där de upplever sig ha en uppgift mår bättre både
            fysiskt och psykiskt.
          </note>
          <note>
            Det är bra att det börjar komma i gång verksamheter och att man
            uppmuntrar egna initiativ. Jag har t.ex. mött en man vid en sluss
            jag besökte som startade en förskola som blev en liten oas för
            förskolebarnen på slussen. Den värme han gav de barn som hade
            utsatts för våld och andra övergrepp går inte att beskriva. Jag
            upplever hans insatser som ovärderliga för den slussen under den
            tid han var där.
          </note>
          <note>
            Men det är också viktigt att människorna så fort som möjligt
            blir delaktiga i vårt samhälle och får träffa oss svenskar, liksom
            att vi också måste vara beredvilliga att möta de människor som
            på kortare eller längre tid har kommit till oss. Det är bra att
            man redan nu i avvaktan på att flyktingarna skall få resultatet
            av pågående utredningar och i väntan på att situationen i deras
            eget land skall bli bättre så att det går att återvända ordnar
            verksamhet liknande skolornas praktiska yrkesorientering. Men
            vid en del förläggningar som jag har besökt har tröstlöshetens
            och sysslolöshetens hand vilat tung över hela förläggningen.
          </note>
          <note>
            Personer utan nämnvärda kunskaper i svenska språket skulle kunna
            medverka vid skolbespisningar, servera mat till eleverna och vara
            med och förbereda måltiderna. Samma möjlighet till praktisk yrkesorientering
            borde också gå att erbjuda vid ålderdomshem, servicehus osv.
          </note>
          <note>
            Både män och kvinnor vid Invandrarverkets förläggningar skulle
            också kunna vara till stor hjälp vid fritidshem och daghem. Där
            skulle de kunna initiera och delta i olika gemensamma aktiviteter
            såsom bordtennis, skridskoåkning på vintern, fotboll, slöjdarbeten,
            sång och spel. Det skulle också kunna ge en ökad förståelse för
            olika kulturer, vilket tydligen behövs.
          </note>
          <note>
            Anf. 54 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Jag har inte särskilt mycket att tillägga.
          </note>
          <note>
            Jag tycker att Margareta Viklund gjorde en bra uppräkning av
            tänkbara aktiviteter.
          </note>
          <note>
            Låt mig bara erinra om att jag för några dagar sedan fick ett
            förslag från Skolverket och
          </note>
          <note>
            Invandrarverket. Regeringen hade nämligen givit dem i uppdrag
            att undersöka hur skolan för barnen skulle kunna organiseras.
          </note>
          <note>
            Ett av de förslagen är att man kan använda barnens föräldrar,
            dvs. asylsökande föräldrar, i skolundervisningen. Det är ett litet
            exempel på vad som är på gång och på vad som kan vara tänkbara
            uppgifter för att dels ge föräldrarna en meningsfull tillvaro,
            dels stimulera till kontakter mellan föräldrar och barn på slussar
            och förläggningar. Jag tror att det är oerhört viktigt inte minst
            för de personer som har haft mycket traumatiska upplevelser t.ex.
            i krigets Jugoslavien.
          </note>
          <note>
            Jag har i mitt svar sagt att intensiteten i verksamheten i dag
            varierar. Jag är medveten om att det inte fungerar fullt ut på
            en del förläggningar, men inriktningen är att det skall bli en
            bättre omfattning på verksamheten.
          </note>
          <note type="speaker">
            Anf. 55 MARGARETA VIKLUND (kds):
          </note>
          <note>
            Fru talman! Jag anser att det finns väldigt mycket att göra på
            det här området. Den flyktingsituation vi har i vårt land i dag
            är egentligen en enda stor utmaning. Det går att göra väldigt
            mycket och ta vara på de resurser som finns.
          </note>
          <note>
            Det jag har talat om -- en praktisk yrkesorientering och utbildning
            för asylsökande -- skulle också kunna vara till nytta för de flyktingar
            som tänker återvända till sina hemländer igen. En väl strukturerad
            praktisk yrkesorientering skulle avsevärt kunna underlätta deras
            repatriering.
          </note>
          <note>
            I en fördjupad vidareutbildning skulle det kunna ingå en politisk
            och demokratisk orientering om hur man bygger upp ett land som
            är helt utslaget.
          </note>
          <note>
            Det finns det också behov av att lära.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1992/93:639 om turismen och allemansrätten
          </note>
          <note>
            Anf. 56 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Ingegerd Sahlström har frågat mig om vilka åtgärder
            jag avser att vidta för att den svenska allemansrätten inte skall
            missbrukas inom turistnäringen.
          </note>
          <note>
            Bakgrunden till frågan är att ett danskt reseföretag har anordnat
            resor till värdefulla naturområden i
          </note>
          <note>
            Halland, varvid störning av djurlivet och nedhuggning av träd
            uppges ha inträffat.
          </note>
          <note>
            Låt mig först konstatera att störning av djurlivet och nedhuggning
            av träd bryter mot gällande lagstiftning. Brott av detta slag
            skall liksom andra brott beivras av berörda myndigheter. Markägaren
            kan kräva skadestånd av den som uppsåtligen eller av oaktsamhet
            vållar skada på marken. Även arrangören av t.ex. en utflykt eller
            liknande organiserad samfärdsel på fastigheten kan, om han inte
            fått samtycke av markägaren, bli ersättningsskyldig. Låt mig vidare
            slå fast att nationaliteten på lagbrytaren därvidlag inte har
            någon som helst betydelse.
          </note>
          <note>
            För att förebygga händelser av detta slag är det självfallet
            viktigt att informera om de regler som gäller. Naturvårdsverket
            har nyligen till regeringen lämnat en redogörelse över de informationsinsatser
            som genomförts med anledning av ett regeringsuppdrag.
          </note>
          <note>
            Verket har kontaktat ett stort antal myndigheter och organisationer,
            annonserat i svensk och utländsk TV samt producerat videoprogram.
          </note>
          <note>
            Utländska turister på väg till Sverige har fått tryckt information
            och Invandrarverket har kontaktats för att föra ut information
            till invandrare och flyktingar. För närvarande följs arbetet upp
            med en enkätundersökning, och ett särskilt rådslag kommer att
            anordnas. Naturvårdsverket förutser ett fortsatt stort behov av
            information, utbildning och konkreta praktiska åtgärder på olika
            nivåer för att motverka missbruk av allemansrätten.
          </note>
          <note>
            Naturvårdsverket och berörda myndigheter och organisationer har
            således problemet under uppsikt och planerar konkreta åtgärder
            för att förebygga missbruk av allemansrätten.
          </note>
          <note>
            De som äger mark som utsätts för skadegörelse kan göra anmälan
            om detta i likhet med vad som gäller för andra brott.
          </note>
          <note type="speaker">
            Anf. 57 INGEGERD SAHLSTRÖM (s):
          </note>
          <note>
            Fru talman! Jag vill tacka för svaret.
          </note>
          <note>
            Jag har ställt den här frågan med anledning av att man hemma
            i mitt län, Hallands län, är ganska upprörd över det som har hänt
            nu under våren. En av orsakerna till att jag har ställt frågan
            är att jag är litet ängslig för att man i denna upprördhet börjar
            ställa krav på att vi skall göra inskränkningar i allemansrätten.
          </note>
          <note>
            För mig är allemansrätten mycket viktig. Det är värdefullt att
            behålla allemansrätten som en rättighet för oss alla i Sverige.
          </note>
          <note>
            Jag kan liksom miljöministern konstatera att upplysningar verkligen
            behövs. Skadegörelsen har i några fall redan polisanmälts. Jag
            kan som ett exempel nämna att man i min kommun Halmstad har konstaterat
            att det vid det senaste tillfället var ett fyrtiotal forsrännare
            som övernattade under ett flertal nätter. De passade på att fälla
            ett hundratal träd, gräva latringropar, elda under granar och
            bo i tält under ett antal nätter. Det är inte riktigt vad allemansrätten
            går ut på.
          </note>
          <note>
            Jag skulle vilja veta när alla de förslag till åtgärder i förebyggande
            syfte som miljöministern nämnde kommer till stånd. Det är viktigt
            att det blir en upplysningsinsats som fungerar snabbt. Vi vill
            gärna ha turister i Halland, men vi vill att de skall uppföra
            sig på rätt sätt.
          </note>
          <note>
            Anf. 58 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Jag har lätt att instämma med Ingegerd
          </note>
          <note>
            Sahlströms önskan. Jag förstår upprördheten. I
          </note>
          <note>
            själva ordet allemansrätt betonas ju rättigheten, men sanningen
            är ju att den också är förknippad med skyldigheter. Det finns
            i en liten broschyr jag har med mig en ganska bra sammanfattning
            av vad man inte får göra: man får inte störa och inte förstöra.
            Det är enkelt uttryckt vad det handlar om.
          </note>
          <note>
            Allt det man inte får göra är i allmänhet straffsanktionerat
            i brottsbalken. Men när vi talar om allemansrätten brukar vi ju
            ägna oss i första hand åt dess positiva sida. Det är den vi vill
            framhålla. Men det finns mycket klara förbud.
          </note>
          <note>
            Även om allemansrätten som sådan är en sedvanerätt finns det
            alltså i annan lagstiftning gränser som man inte får överträda.
          </note>
          <note>
            De åtgärder som Naturvårdsverket redovisar för regeringen i en
            skrivelse, vilken kom in den 13
          </note>
          <note>
            oktober 1992 efter ett uppdrag vi gav den 27
          </note>
          <note>
            februari 1992, innefattar bl.a. åtgärder inför turistsäsongen.
            Det är åtgärder som
          </note>
          <note>
            Naturvårdsverket delvis har fått extra pengar för att genomföra.
            Det handlar alltså om den rad av åtgärder som jag berättade om
            i frågesvaret. Jag skall inte gå in ytterligare på det, men handlingen
            finns i Miljö- och naturresursdepartementet.
          </note>
          <note>
            Jag tror att det är viktigt att också de från andra länder som
            är ovana vid allemansrätten möts av information. Jag tog med mig
            en broschyr för att visa vilken information på både tyska och
            engelska och andra språk som man kan få vid gränspassager.
          </note>
          <note type="speaker">
            Anf. 59 INGEGERD SAHLSTRÖM (s):
          </note>
          <note>
            Fru talman! I svaret talas det om att man behöver ge information
            till bl.a. invandrare och flyktingar.
          </note>
          <note>
            Jag tror inte att det är det största problemet. Jag tycker att
            det är alldeles utmärkt att man får information när man passerar
            gränsen. Nu skall jag väl inte jaga danskar, men hemma i Halland
            säger man att danskarna inte har härjat på detta sätt sedan tiden
            före freden i Knäred, och det är ju ett antal år sedan.
          </note>
          <note>
            Jag har litet papper här, bl.a. en broschyr från en firma i Hornbæk,
            vari man talar om hur fantastiskt fint det är att åka till den
            vildmark som finns i
          </note>
          <note>
            Halland. Jag har själv inte riktigt uppfattat det såsom vildmark;
            begreppet kan ha olika betydelse.
          </note>
          <note>
            I broschyren sägs att man kan slå sig ner i tre fyra dagar och
            bo i tält och få enormt fina kurser i överlevnad. Så kommer 70
            personer med 45
          </note>
          <note>
            gummibåtar och ägnar sig åt forsränning i
          </note>
          <note>
            Tollarpsfallet. Det är litet väl häftigt.
          </note>
          <note>
            Vad skall vi göra för att hindra de firmor som finns på turismens
            område? Det gäller ju inte att hindra den enskilda människan utan
            de kommersiella intressen som verkar för att utnyttja allemansrätten
            i Sverige.
          </note>
          <note>
            Anf. 60 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! I detta fall kan man aldrig skapa några fullständiga
            garantier. Mot dumheten kämpar även gudarna förgäves. Det handlar
            ju ofta om dumhet.
          </note>
          <note>
            Men det handlar också om -- vilket är viktigt att påpeka -- en
            del kommersiella intressen, som naturligtvis tar tillfället i
            akt att tjäna pengar på den fina svenska naturen. Det innebär
            ibland att man belastar den för hårt och inte sätter upp klara
            gränser för vad människor får och inte får göra. På detta område
            kan en expansion komma att medför någon sorts anmälningsplikt.
            Men så uppmärksammat som fallet utanför Halmstad har blivit med
            polisanmälan i dess spår utgår jag från att kunskapen sprider
            sig även till Danmark. Jag törs inte dra några som helst paralleller
            med freden i
          </note>
          <note>
            Knäred eller något annat. I så fall tror danskarna att jag ägnar
            mig åt något slags skämtkrig.
          </note>
          <note type="speaker">
            Anf. 61 INGEGERD SAHLSTRÖM (s):
          </note>
          <note>
            Fru talman! Jag vill ställa en sista fråga. Jag tror uppriktigt
            att man på Miljödepartementet är mycket mån om att försöka rätta
            till dessa fel. Men turismen är ju en näringsgren på frammarsch
            i
          </note>
          <note>
            Sverige. Hur går samtalen mellan miljöministern och näringsministern
            i detta fall? Är man även på näringssidan medveten om denna problematik?
          </note>
          <note>
            Anf. 62 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Regeringen står givetvis samlad bakom denna politik.
            I vår hantering av dessa frågor i EG-
          </note>
          <note>
            sammanhang framhåller vi hela tiden -- vilket vi även gjorde
            i vårt anförande i Bryssel när förhandlingarna inleddes -- allemansrättens
            betydelse. Jag vet också att man i det nya organ som har ersatt
            Turistrådet har ägnat dessa frågor stor uppmärksamhet. Detta organ
            sorterar just under
          </note>
          <note>
            Näringsdepartementet.
          </note>
          <note type="speaker">
            Anf. 63 INGEGERD SAHLSTRÖM (s):
          </note>
          <note>
            Fru talman! Jag tackar för detta svar. Jag hoppas att dessa departement
            tillsammans skall verka för att vi får turister till Sverige och
            att vi alla har en fortsatt rätt till vår natur. Jag hoppas också
            att de turister som kommer hit skall lära sig att uppskatta den
            på rätt sätt och vara medvetna både om rättigheter och om skyldigheter.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1992/93:627 om kravet på taxameter för användning
            av taxibil
          </note>
          <note type="speaker">
            Anf. 64 Kommunikationsminister MATS ODELL (kds):
          </note>
          <note>
            Fru talman! Sten Andersson i Malmö har frågat mig om jag är beredd
            att medverka till förändringar av gällande regler så att taxibil
            utan taxameter kan användas för privatkörning.
          </note>
          <note>
            Enligt 13 a § fordonskungörelsen skall ett fordon som används
            i taxitrafik vara försett med en taxameter av godkänd typ. Taxameterns
            fastsättning och även taxametern skall vara plomberad. Riksdagen
            har nyligen ställt sig bakom regeringens förslag om att taxametern
            alltid skall vara plomberad och inte, som det nu står i fordonskungörelsen,
            ''vid behov''. Flyttning av taxameterutrustning från en bil till
            en annan skall alltså inte kunna ske.
          </note>
          <note>
            Om det finns särskilda skäl får länsstyrelsen medge undantag
            från skyldigheten att ha en taxameter. Till sådana särskilda skäl
            hör att fordonet uteslutande skall användas för skolbarnstransporter.
          </note>
          <note>
            Både från allmän synpunkt och med hänsyn till vikten av att konkurrensen
            inom taxinäringen bedrivs på lika villkor är det viktigt att taxifordon
            är utrustade med godkända taxametrar. Alltför långt gående dispenser
            öppnar vägen för en gråzon med inslag av olaglig yrkesmässig trafik.
            Riksdagen har nyligen ställt sig bakom regeringens förslag om
            en mera restriktiv dispensgivning när det gäller kravet på taxametrar.
          </note>
          <note>
            Jag vill också erinra om att regeringen i december förra året
            beslöt om en ändring i yrkestrafikförordningen, som innebär att
            länsstyrelsen skall kontrollera att ett taxifordon och dess utrustning
            verkligen är godkända för det slag av trafik som yrkestrafiktillståndet
            avser, alltså i detta fall taxitrafik. Länsstyrelsen skall också
            kontrollera att tillståndshavaren är ägare eller har nyttjanderätt
            till fordonet. Härigenom säkerställs att det kontinuerligt finns
            ett samband mellan trafiktillståndet, tillståndshavaren, det fordon
            som anmälts för taxitrafik och registreringsskylten.
          </note>
          <note>
            Alltså skall, om det inte finns beslut om dispens från kravet
            på taxameter, ett fordon som anmälts för att användas i taxitrafik
            alltid vara utrustat med taxameter. Det fordon som saknar taxameter
            skall enligt 38 § fordonskungörelsen genomgå förnyad registreringsbesiktning.
          </note>
          <note>
            Sten Andersson är, vad jag kan förstå av tidigare riksdagsdebatter,
            medveten om att det förekommer ekonomiska oegentligheter inom
            taxibranschen.
          </note>
          <note>
            Låt oss från rättssäkerhetssynpunkt behålla sambandet mellan
            taxibil och taxameter! Jag vill tillägga att regeringen i sin
            taxiproposition från i december förra året föreslog att Vägverket
            bör upphäva Trafiksäkerhetsverkets tidigare beslut om att två
            särskilda taxameterfabrikat är undantagna från kravet på fastsättning
            i fordonet. Riksdagen har inte haft något att erinra mot ett sådant
            upphävande. Det innebär att obehörigt intrång i en taxameters
            funktionssätt kan minska och därmed också fusket inom den oseriösa
            delen av taxinäringen.
          </note>
          <note>
            Jag är alltså inte beredd att medverka till ändringar i regelsystemet
            för taxi på det sätt som Sten
          </note>
          <note>
            Andersson önskar. Däremot har jag pekat på möjligheten att få
            dispens från taxameterkravet, om det finns särskilda skäl för
            detta. Om en sådan dispens har givits, får fordonet självfallet
            då också användas för privatkörning.
          </note>
          <note>
            Anf. 65 STEN ANDERSSON i Malmö (m):
          </note>
          <note>
            Fru talman! Jag tackar för svaret. Låt mig kort rekapitulera
            min fråga till statsrådet.
          </note>
          <note>
            Den handlar alltså om en taxiägare, som har två bilar, en vanlig
            taxibil som går såsom vanlig taxi, och en buss som till 95 % används
            till skolskjuts.
          </note>
          <note>
            Han slipper ha taxameter under skolskjutstiden.
          </note>
          <note>
            Om han en lördagkväll har fått en större körning och måste ta
            bussen, har han kunnat flytta taxametern från den vanliga taxin
            till bussen. Han kan ju inte investera 35 000--40 000 kronor i
            ytterligare en taxameter med tanke på de små intäkter som han
            får genom den andra bilen i taxitrafiken.
          </note>
          <note>
            Om hans hustru, sedan han har flyttat över taxametern från sin
            vanliga taxi till bussen, vill använda deras vanliga taxi privat,
            begår hon en kriminell handling. Det råder nämligen körförbud
            på den bilen, eftersom man inte får köra en taxibil privat om
            det inte finns en taxameter i den.
          </note>
          <note>
            Hur skulle, herr statsråd, ett tillåtande av denna dispens kunna
            innebära någon form av gråzon? Det har ju inte ett dugg med taxikörning
            att göra.
          </note>
          <note>
            Jag vet om att det framför allt i storstäderna finns en del kontroversiella
            inslag i taxiverksamheten, men ingenting av detta förekommer ju
            på landsbygden.
          </note>
          <note>
            Därför måste kontentan av svaret vara att det i dag blir dyrare
            att bedriva taxiverksamhet på landsbygden och att det i slutändan
            drabbar konsumenterna. Vad som kanske är värre -- när vi nu vill
            ha ett levande Sverige -- är att servicen riskerar att bli mycket
            sämre. Att betala 35 000--
          </note>
          <note>
            40 000 kr för en taxameter, herr statsråd, när man inte kan få
            in den summan i taxiinkomster finns det väl knappast någon riktig
            logik i.
          </note>
          <note type="speaker">
            Anf. 66 Kommunikationsminister MATS ODELL (kds):
          </note>
          <note>
            Fru talman! Det problem som Sten Andersson i
          </note>
          <note>
            Malmö framlägger för oss kan låta delikat. Men faktum är ju att
            denna taxiägare inte behöver investera i en taxameter i det aktuella
            fordonet om han uteslutande ägnar sig åt skolskjutsar. Då krävs
            det alltså inte någon taxameter.
          </note>
          <note>
            Detta handlar ju om ett försök till åtstramning av de regler
            som Sten Andersson och jag är helt överens om är alldeles för
            liberala, när det gäller hanteringen av taxametrar i dagens läge.
            Problemet är ju just att man flyttar taxametrar. Problemet är
            att de inte är fastsatta och besiktigade och att inte taxameterns
            registreringsnummer också finns i exempelvis registreringsbeviset,
            så att man vid t.ex.
          </note>
          <note>
            en flygande besiktning kan kontrollera att det är rätt taxameter
            som sitter i bilen.
          </note>
          <note>
            Det som Sten Andersson för fram kan låta väldigt legitimt, men
            det öppnar ändå på ett alldeles uppenbart sätt, fru talman, för
            ett fortsatt fusk med taxametrarna. Detta trodde jag att Sten
            Andersson och jag var överens om.
          </note>
          <note>
            Regeringen lade ju som sagt fram en proposition om åtgärder när
            det gäller taxitrafiken den 17
          </note>
          <note>
            december. Trafikutskottet ville ha ytterligare åtgärder på såväl
            lagstiftnings- som tillsynsområdet för att komma till rätta med
            de problem som finns inom näringen. Jag är något förvånad över
            att Sten
          </note>
          <note>
            Andersson, som står bakom utskottets majoritetsskrivningar om
            ännu strängare regler, nu vill mjuka upp de regler som finns vad
            gäller de kvittoskrivande taxametrarna. Man kan inte å ena sidan
            kräva skärpta regler och å andra sidan ta bort kravet på att taxametern
            alltid skall vara fastsatt i fordonet.
          </note>
          <note>
            Anf. 67 STEN ANDERSSON i Malmö (m):
          </note>
          <note>
            Fru talman! Jag har läst att man slipper att ha taxameter om
            man t.ex. bara har kontraktskörningar. Men i det här fallet har
            man flyttat taxametern, som ju ofta krävs för att en taxinäring
            skall fungera för konsumenterna på landsbygden. Det har inte förekommit
            någon kritik mot att så har skett i de små orterna ute på landsbygden.
          </note>
          <note>
            Problemen i taxinäringen har funnits i storstäderna.
          </note>
          <note>
            Jag var med i den debatt som statsrådet refererade till. Då tog
            jag just upp det här exemplet. Jag har också pratat med den som
            jag tror är statsrådets sakkunnige på departementet i de här frågorna.
          </note>
          <note>
            Han medger att detta är svårt att förklara.
          </note>
          <note>
            Om vi nu inte kan ändra på det här är vi i alla fall överens
            om att det faktum att man tvingas ha en taxameter även om den
            trafik man bedriver bara till en liten del består av taxikörningar
            innebär sämre service för de boende på landsbygden. I de fall
            då man kan få service blir den dyrare än vad den skulle behöva
            vara.
          </note>
          <note type="speaker">
            Anf. 68 Kommunikationsminister MATS ODELL (kds):
          </note>
          <note>
            Fru talman! Det här med landsbygden låter naturligtvis väldigt
            bra. Men var drar man gränsen?
          </note>
          <note>
            Vi har i dag upphävt sambandet. Det är alltså möjligt att med
            vilken taxibil som helst bedriva taxiverksamhet över hela landet.
          </note>
          <note>
            Jag tror att en av grundbultarna för att vi skall få ordning
            på taxinäringen är att varje bil som inte uteslutande används
            för kontraktskörningar skall ha en taxameter som är plomberad,
            och man skall kunna avläsa numret på taxametern i registreringsbeviset.
            Jag tror faktiskt att det är nödvändigt att hålla fast vid detta.
          </note>
          <note>
            Anf. 69 STEN ANDERSSON i Malmö (m):
          </note>
          <note>
            Fru talman! Vi har ju sett i medierna, och fått det vidimerat
            av taxiägare, att inte ens dagens taxametrar är tillförlitliga.
            Det lär finnas en person på en viss gata i Stockholm som har sidoinkomster
            av att justera taxametrar precis i den riktning som taxiägaren
            önskar. Jag tror inte att man löser problemen genom att säga att
            det absolut skall vara en taxameter i varje taxibil. Det finns
            andra lösningar -- och det pratade också utskottet om --
          </note>
          <note>
            t.ex. ett tillstånd per bil.
          </note>
          <note>
            Eftersom jag inte har fått svar på frågan tolkar jag det som
            att vi tydligen ändå är överens om att det generellt blir dyrare
            att åka taxi på landsbygden om vi skall behålla dessa regler fullt
            ut. Där har ju den här verksamheten ofta förekommit.
          </note>
          <note>
            Taxiverksamhetens möjligheter att upprätthålla en god service
            på landsbygden blir sämre.
          </note>
          <note type="speaker">
            Anf. 70 Kommunikationsminister MATS ODELL (kds):
          </note>
          <note>
            Fru talman! Jag tror inte att jag kan hålla med om detta. Återigen:
            om den ena bilen uteslutande används för skolskjutsning finns
            ju förutsättningar för dispens, och man kan också få dispens för
            användning av bilen för privatkörningar.
          </note>
          <note>
            Frågan från Sten Andersson i Malmö handlar ju egentligen om fruns
            privata resor. Han frågar: ''Är statsrådet beredd medverka till
            förändringar av gällande regler så att privatkörning blir möjlig
            i sådana fall som relaterats ovan?''
          </note>
          <note>
            Jag kan inte riktigt förstå vad detta har för samband med prissättningen
            för taxiresor på landsbygden.
          </note>
          <note>
            Anf. 71 STEN ANDERSSON i Malmö (m):
          </note>
          <note>
            Fru talman! Det finns ett samband. Man har ju tidigare kunnat
            flytta taxametern. När ägaren, i det fall som jag har relaterat
            till, kör med sin buss flyttar han över taxametern till den. Då
            får inte någon köra hans bil privat, därför att det då är körförbud
            på den i och med att taxametern är borttagen. Det måste ju bli
            dyrare om man tvingas att ha en taxameter i bägge bilarna, framför
            allt i den bil som bara till en obetydlig del används för s.k.
            betald taxiverksamhet.
          </note>
          <note>
            Jag förstår att taxiägarna kommer att säga: Jag kommer icke att
            investera i detta utan bara köra skolskjutsen. Den service som
            jag tidigare kunde ge med min buss ger jag inte längre, därför
            att den verksamheten inte ger några intäkter som motsvarar de
            kostnader som jag har. Därför blir det bara en taxi i fortsättningen
            -- skolskjutsen.
          </note>
          <note type="speaker">
            Anf. 72 Kommunikationsminister MATS ODELL (kds):
          </note>
          <note>
            Fru talman! Avslutningsvis undrar jag ändå om inte
          </note>
          <note>
            Sten Andersson i Malmö innerst inne kan nära en liten misstanke
            om att det skulle dyka upp en hel del s.k. fruar som är ute på
            privatkörningar med bilar, som i själva verket också tar upp passagerare
            mot betalning. Det är ju detta som vi vill undvika genom att ha
            detta strikta samband mellan en bil som används utanför kontraktskörningar
            och en specifik taxameter.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1992/93:632 om ett större träbroprojekt
          </note>
          <note type="speaker">
            Anf. 73 Kommunikationsminister MATS ODELL (kds):
          </note>
          <note>
            Fru talman! John Andersson har frågat mig om jag är beredd att
            ta nödvändiga initiativ för att ett större träbroprojekt skall
            komma till stånd i vårt land.
          </note>
          <note>
            Ansvaret för tekniska frågor som har anknytning till byggandet
            av broar för vägtrafik åvilar
          </note>
          <note>
            Vägverket. Verket har följt och följer kontinuerligt utvecklingen
            på broområdet och har för avsikt att under våren 1994 i sina bronormer
            ta in ett kapitel som behandlar träbrokonstruktioner.
          </note>
          <note>
            I andra länder förekommer den ordningen att beställande myndighet
            anger vilket material en bro skall byggas av, medan vi i Sverige
            ger entreprenören möjlighet att föreslå konstruktion och material
            då anbud lämnas. Detta har ännu inte resulterat i att nya träbroar
            kommit till stånd, men av vad jag erfarit pågår en intressant
            utveckling inom området som kan innebära att träbroar blir ett
            alternativ i framtiden.
          </note>
          <note>
            Med hänsyn härtill och då jag har fullt förtroende för Vägverkets
            sätt att sköta denna verksamhet ser jag ingen anledning att ge
            Vägverket några särskilda direktiv i denna fråga eller ta initiativ
            till ett större träbroprojekt.
          </note>
          <note type="speaker">
            Anf. 74 JOHN ANDERSSON (v):
          </note>
          <note>
            Fru talman! Jag får tacka kommunikationsministern för svaret
            på min fråga.
          </note>
          <note>
            Men det är synd att inte kommunikationsministern ser någon anledning
            till att eventuellt påskynda en utveckling på det här området.
          </note>
          <note>
            Sverige är ju ett skogsland, och för närvarande har vi ju ett
            rejält överskott av träråvara. Ur många synpunkter kunde det därför
            vara bra att satsa på nya områden och nya produkter, allra helst
            när det redan finns företag här i landet som satsar ganska mycket
            på en utveckling på det här området. Det är synd att inte kommunikationsministern
            ser några möjligheter att ta dessa initiativ.
          </note>
          <note>
            Om jag i övrigt skall kommentera svaret vill jag säga att detta
            med att Vägverket håller på att ta in ett kapitel som behandlar
            träbrokonstruktioner beror på att man i Skellefteåtrakten i Västerbotten
            bygger träbroar.
          </note>
          <note>
            Vägverket kom helt plötsligt på att man inte hade några regler
            för detta. Man skall hålla Vägverket räkning för att man var generös
            och godkände träbroprojekten i Skellefteå som provobjekt tills
            man har fått fram regler.
          </note>
          <note>
            Jag skulle vilja påstå att det här är ett alternativ redan i
            dag, och inte bara i framtiden. I Amerika har man byggt 17 000
            träbroar, i Finland finns 500
          </note>
          <note>
            broar och även i Schweiz håller man på med att bygga träbroar.
            Det borde således också vara möjligt i Sverige, inte minst eftersom
            limträtekniken är mycket intressant.
          </note>
          <note type="speaker">
            Anf. 75 Kommunikationsminister MATS ODELL (kds):
          </note>
          <note>
            Fru talman! Jag uppfattade mitt svar såsom mycket positivt gentemot
            träbroar. Jag tror att John
          </note>
          <note>
            Andersson och jag i grunden har samma uppfattning, nämligen att
            det vore mycket positivt med en sådan utveckling.
          </note>
          <note>
            Att jag inte ser någon anledning att ta särskilda initiativ beror
            just på att det nu kommer ett kapitel i den nya utgåvan om bronormer
            som behandlar träbrokonstruktioner. Det pågår också en intressant
            utveckling inom det här området som kan innebära att träbroar
            kan bli ett alternativ i framtiden. Men detta, fru talman, kommer
            enbart att bero på om det här är mera gynnsamt än andra material
            ur kostnads- och livscykelsynpunkt.
          </note>
          <note>
            Frågan är således vilket underhåll dessa broar kommer att kräva
            jämfört med andra konstruktioner. Jag ser med stor tillförsikt
            fram emot den verksamhet som nu har startat. Jag hoppas att vi
            kommer att få se betydligt flera träbroar i Sverige framöver.
          </note>
          <note>
            Anf. 76 JOHN ANDERSSON (-):
          </note>
          <note>
            Fru talman! Det kan uppstå inkörningsproblem när man skall börja
            med en ny verksamhet. De entreprenörer som i dag finns på bromarknaden
            arbetar med stål och betong. De företag som arbetar med limträteknik
            är inte direkt brobyggare, utan de utvecklar tekniken och tillhandahåller
            material till brobyggarna.
          </note>
          <note>
            Det var ur den aspekten jag tänkte att någon kanske behöver ta
            ett initiativ. Jag tänkte då närmast på kommunikationsministern.
            Ett sådant initiativ skulle kunna komma t.ex. när man skall bygga
            Vedabron. Anslutningsbroarna till denna bro skulle kunna byggas
            i trä.
          </note>
          <note type="speaker">
            Anf. 77 Kommunikationsminister MATS ODELL (kds):
          </note>
          <note>
            Fru talman! Jag tror att den debatt som inte minst
          </note>
          <note>
            John Andersson har bidragit till här kommer att aktivera entreprenörer
            och leverantörer av den här typen av material. Jag är övertygad
            om att det kommer att finnas sådana offerter att ta ställning
            till när man skall fatta beslut om olika broprojekt framöver.
          </note>
          <note>
            Anf. 78 JOHN ANDERSSON (-):
          </note>
          <note>
            Fru talman! Om den här debatten är ett steg på vägen när det
            gäller att hjälpa fram sådan verksamhet får väl både kommunikationsministern
            och jag ta åt oss äran.
          </note>
          <note>
            Överläggningen var härmed avslutad.
          </note>
          <note>
            14 § Svar på fråga 1992/93:633 om SAS
          </note>
          <note>
            fusionsplaner och den svenska infrastrukturen
          </note>
          <note type="speaker">
            Anf. 79 Kommunikationsminister MATS ODELL (kds):
          </note>
          <note>
            Fru talman! Marianne Andersson har frågat mig vilka åtgärder
            regeringen avser att vidta för att säkra svensk infrastruktur
            i samband med
          </note>
          <note>
            SAS/Linjeflygs fusionsplaner.
          </note>
          <note>
            Som frågeställaren noterat pågår för närvarande diskussioner
            mellan SAS, KLM, Swissair och
          </note>
          <note>
            Austrian om förutsättningar för samarbete och samgående. Som
            bekant arbetar de europeiska flygbolagen på en marknad med hård
            och ökande konkurrens, framför allt beträffande den internationella
            trafiken. Strukturförändringar är ett naturligt inslag inom näringsgrenar
            som arbetar på en konkurrensutsatt marknad. Jag ser det därför
            som ett naturligt steg att också SAS undersöker förutsättningarna
            för att stärka konkurrenskraften genom samarbete och eventuellt
            samgående med andra flygbolag. Denna process kan ju också ses
            som en fortsättning på det skandinaviska samarbetet inom luftfarten.
          </note>
          <note>
            Det är att notera att samarbetsdiskussionerna har som primärt
            syfte att stärka konkurrenskraften på de internationella linjerna
            och tillförsäkra
          </note>
          <note>
            Skandinavien en fortsatt god flygtrafikförsörjning i detta hänseende.
          </note>
          <note>
            Det är nu närmast moderbolagen till SAS som har att bedöma om
            man skall gå vidare med direkta förhandlingar. Jag kan inte se
            att frågan om SAS
          </note>
          <note>
            framtidsplaner har någon relevans för diskussioner om det svenska
            flygets infrastruktur.
          </note>
          <note type="speaker">
            Anf. 80 MARIANNE ANDERSSON (c):
          </note>
          <note>
            Fru talman! Jag tackar för svaret, men jag kan inte påstå att
            jag är särskilt nöjd. Nog finns det skäl att tro att den svenska
            inrikestrafiken kommer att påverkas av den planerade fusionen.
            Det är t.ex.
          </note>
          <note>
            säkert att huvudkontoret kommer att flyttas söderut i Europa.
            Vilket ansvar kommer man då att känna för den svenska trafiken?
          </note>
          <note>
            Erfarenheterna av samgåendet mellan SAS och
          </note>
          <note>
            Linjeflyg är inte särskilt goda sett från de resandes synpunkt.
            Den oreda som rådde under ganska lång tid efter samgåendet är
            inte acceptabel. Dessutom blir fler och fler inrikeslinjer olönsamma.
            Inom
          </note>
          <note>
            SAS/Linjeflyg medger man också att man inte är så bra på att
            trafikera mindre linjer. Man kan då fråga sig hur det kommer att
            gå vid ytterligare fusioner.
          </note>
          <note>
            Jag anser att oron för vad som skall hända med den svenska inrikestrafiken
            vid den här stora fusionen är högst berättigad.
          </note>
          <note>
            Flygets avreglering tycks tvinga fram fusioner av oanad omfattning.
            Jag har full förståelse för nödvändigheten av att förbättra lönsamheten
            inom flyget. Erfarenheter från avregleringen av den inhemska marknaden
            i USA visar att expansion genom företagsfusioner i syfte att vinna
            konkurrenskraft via stordriftsfördelar är en mycket osäker strategi.
          </note>
          <note>
            Jag tycker att det är rimligt att begära att SAS skall visa att
            den här fusionen är bra för bolaget och för infrastrukturen i
            Sverige, innan beslut fattas. I
          </note>
          <note>
            morgon skall vi här i kammaren debattera regionalpolitiken. Om
            vi skall kunna sätta kraft bakom orden att hela Sverige skall
            leva, är flygförbindelserna naturligtvis en mycket viktig förutsättning.
            Jag är säker på att kommunikationsministern delar den uppfattningen.
          </note>
          <note>
            Jag skulle vilja uppmana kommunikationsministern att ta upp överläggningar
            med SAS om inrikestrafiken i samband med fusionen. Det har stor
            betydelse, inte minst när det gäller närmandet till EG.
          </note>
          <note type="speaker">
            Anf. 81 Kommunikationsminister MATS ODELL (kds):
          </note>
          <note>
            Fru talman! Det verkar råda en viss begreppsförvirring i den
            här debatten. Jag sade i mitt svar: ''Jag kan inte se att frågan
            om SAS
          </note>
          <note>
            framtidsplaner har någon relevans för diskussionerna om det svenska
            flygets infrastruktur.'' Marianne Andersson använde ordet
          </note>
          <note>
            ''infrastruktur'', och det är möjligt att jag har missförstått
            vad hon menade med det. Med infrastruktur menas emellertid i det
            här sammanhanget de statliga och kommunala flygplatserna. Infrastrukturen
            utgörs i det här fallet av de fysiska anläggningar som finns på
            Arlanda och på övriga statliga och kommunala flygplatser.
          </note>
          <note>
            Men om Marianne Andersson med sin fråga vill veta hur det här
            påverkar inrikestrafiken, vill jag gärna säga att SAS bildades
            som ett svar på efterkrigstidens luftfartspolitik. Sverige med
            åtta miljoner invånare, Danmark med fyra miljoner invånare och
            Norge med cirka fyra miljoner invånare var för små. Däremot kunde
            dessa tre länder gå samman och bilda ett gemensamt bolag.
          </note>
          <note>
            Nu har vi åter igen en helt ny luftfartspolitisk karta.
          </note>
          <note>
            inom EG och det nya EES-området kommer det att ställas helt andra
            krav på bolagen för att de skall kunna överleva. De tre länder
            som nu är aktuella utöver de tre som ingår i den nuvarande SAS-
          </note>
          <note>
            konstellationen är små stater. De har i praktiken samma problem
            som Sverige, Norge och Danmark.
          </note>
          <note>
            Nu pågår en utvärdering inom bolagen. Man har ännu inte tagit
            ställning till om man skall gå vidare, vi avvaktar en rapport
            till ägarkretsen om hur man ser på detta från moderboalgens sida.
          </note>
          <note type="speaker">
            Anf. 82 MARIANNE ANDERSSON (c):
          </note>
          <note>
            Fru talman! Jag beklagar om jag uttryckte mig otydligt, men jag
            menade naturligtvis också den verksamhet som bedrivs på flygplatserna.
          </note>
          <note>
            Jag ställde inte frågan med utgångspunkt från om man skall göra
            en fusion eller inte, vilket kanske också framgick. Min utgångspunkt
            var vilka konsekvenser en fusion får för flygtrafiken i
          </note>
          <note>
            Sverige. Vi vet att det finns problem. Det har uppstått problem
            genom den avreglering som har skett och den omvälvning som äger
            rum.
          </note>
          <note>
            Förbindelserna har försämrats kraftigt. Jag är också medveten
            om de ekonomiska problem som finns.
          </note>
          <note>
            Det är oerhört viktigt att vi upprätthåller en bra flygtrafik
            i det här landet, eftersom vi har långa avstånd inom landet och
            glest befolkade områden.
          </note>
          <note>
            Vi är oerhört beroende av kommunikationer.
          </note>
          <note>
            Riksdagen har uttalat att staten har ett ansvar för att regionalpolitiskt
            viktiga men kommersiellt olönsamma linjer skall kunna ha fortsatt
            flygtrafik i rimlig omfattning. Just i den här fusionsdiskussionen
            är det angeläget att ta upp en diskussion med SAS om hur man ser
            på den delen.
          </note>
          <note type="speaker">
            Anf. 83 Kommunikationsminister MATS ODELL (kds):
          </note>
          <note>
            Fru talman! Marianne Andersson och jag har samma syn på detta.
            Det är oerhört viktigt att penetrera de frågor som Marianne Andersson
            tar upp.
          </note>
          <note>
            Det största hotet mot ett inrikesflyg bedrivet av
          </note>
          <note>
            SAS är givetvis att man får mycket stora förluster även på utrikeslinjerna.
            Det är för att undvika denna situation som man nu diskuterar olika
            möjligheter för att åstadkomma en konkurrenskraftig verksamhet
            internationellt. Om detta skulle allvarligt skada möjligheterna
            att bedriva en bra inrikestrafik, tror jag att det blir mycket
            svårt att föra fram en sådan politik i
          </note>
          <note>
            Sverige, Norge och Danmark.
          </note>
          <note type="speaker">
            Anf. 84 MARIANNE ANDERSSON (c):
          </note>
          <note>
            Fru talman! Den uppfattningen delar även jag. Det är därför angeläget
            att man klargör detta i förväg för SAS, Linjeflyg och även de
            andra flygbolagen.
          </note>
          <note>
            Man har liknande problem i andra länder, även om man där inte
            har de långa avstånd som vi har i
          </note>
          <note>
            Sverige.
          </note>
          <note>
            Det är naturligtvis oerhört viktigt att man tar upp denna fråga
            i diskussionerna. Det finns 16
          </note>
          <note>
            utredningsgrupper som nu förbereder denna fusion. De studerar
            företagsinterna förutsättningar och liknande. Men enligt de uppgifter
            som jag har fått ser man inte på flygförbindelserna i resp. länder
            och vilka effekter detta kommer att få. Såvitt jag vet pågår det
            inte något arbete om detta. Det vore angeläget om regeringen kunde
            ta ett initiativ och inleda överläggningar eller ta konktakter
            med SAS
          </note>
          <note>
            om just denna fråga.
          </note>
          <note type="speaker">
            Anf. 85 Kommunikationsminister MATS ODELL (kds):
          </note>
          <note>
            Fru talman! Till det senare vill jag säga: Den bästa förutsättningen
            för att SAS skall kunna bedriva en bra inrikestrafik är att vara
            konkurrenskraftig. Man måste se till att man har rätt priser och
            rätt utrustning för den trafik som det här är fråga om.
          </note>
          <note>
            När det gäller den internationella trafiken är den kritiska frågan
            om den kan upprätthållas utan förluster, vilket också skulle drabba
            inrikestrafiken. Jag är övertygad om att dessa frågor kommer att
            finnas med när man i ägarkretsen skall diskutera utfallet av de
            företagsinterna utvärderingarna.
          </note>
          <note type="speaker">
            Anf. 86 MARIANNE ANDERSSON (c):
          </note>
          <note>
            Fru talman! Det är givetvis oerhört viktigt att företaget går
            bra. Men det finns en del frågetecken.
          </note>
          <note>
            Vid samgåendet mellan SAS och Linjeflyg utfästes att allting
            skulle fungera mycket bra. Man säger nu själv att man egentligen
            inte klarar av de små linjerna. De är man inte bra på, säger man.
            Det var sådana linjer som Linjeflyg tidigare trafikerade, och
            nu är det alltså problem.
          </note>
          <note>
            Jag känner till att trafikintensiteten har minskat och vet att
            det är ett annat läge. Men det är inte alldeles säkert att en
            fusion är lösningen. Det är inte något axiom. Det är inte en självklarhet
            att det är så.
          </note>
          <note type="speaker">
            Anf. 87 Kommunikationsminister MATS ODELL (kds):
          </note>
          <note>
            Fru talman! Det är detta som den nu pågående processen skall
            lämna ett svar på.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1992/93:645 om förtroendet för Postverket
          </note>
          <note type="speaker">
            Anf. 88 Kommunikationsminister MATS ODELL (kds):
          </note>
          <note>
            Fru talman! Birgitta Hambraeus har frågat mig vad jag avser att
            göra för att säkerställa Postens förtroende och service på landsbygden.
          </note>
          <note>
            I dag sker stora förändringar av allmänhetens vanor vad beträffar
            utnyttjandet av posttjänster.
          </note>
          <note>
            Transaktionerna i postkassorna minskade under
          </note>
          <note>
            1992 med 7 %. Brevvolymerna minskade med knappt 3 % under samma
            period. Till följd av de sjunkande volymerna i Postens affärer
            ställs stora krav på Postens förmåga att anpassa sin verksamhet.
          </note>
          <note>
            Under 1991 gnomfördes en översyn av Postens kontorsnät. En arbetsgrupp
            -- Nät 92 -- med representanter från bl.a. riksdagen fick detta
            uppdrag. I 1992 års budgetproposition redovisades resultatet för
            riksdagen. I kort innebar förslaget att det rikstäckande kontorsnätet
            med sina ca 2 000
          </note>
          <note>
            servicepunkter skall behållas, men att verksamheten på mindre
            orter skall kunna samordnas med landsbygdsbutiker.
          </note>
          <note>
            För att garantera en fungerande betalningsservice även i landsbygd
            köper riksdagen fr.o.m.
          </note>
          <note>
            budgetåret 1992/93 rikstäckande betalnings- och kassaservice
            av Postverket. Därutöver har riksdagen fastställt preciserade
            krav på Postens service och kvalitet vad avser brev- och paketbefordran
            samt betalningsförmedling.
          </note>
          <note>
            Regeringen avser att föreslå riksdagen i höst att
          </note>
          <note>
            Posten bolagiseras och att en ny postlag införs. En grundförutsättning
            och även motiv till förslagen är att en fortsatt god postservice
            till rimliga priser för alla oavsett bostadsort bibehålls.
          </note>
          <note type="speaker">
            Anf. 89 BIRGITTA HAMBRAEUS (c):
          </note>
          <note>
            Fru talman! Jag ber att få tacka kommunikationsministern för
            svaret på min fråga.
          </note>
          <note>
            Det är utmärkt och betryggande att de ca 2 000
          </note>
          <note>
            servicepunkter som finns i landet skall behållas. Jag hoppas
            innnerligt att det inte innebär en rovdrift med personalen i butikerna,
            dvs. att de får alltför dåliga villkor för att man på det sättet
            skall spara pengar.
          </note>
          <note>
            Det som föranlett min fråga är att det verkar vara så oerhört
            bråttom med omändringarna. Man talar hela tiden om en bolagisering,
            något som riksdagen ännu inte slutligt beslutat om. Man har talat
            om att man skall gå vidare med denna inriktning. Men det är inte
            förrän det kommit en proposition med ett förslag till en postlag
            och riksdagen haft möjlighet att diskutera den bolagsordning som
            skall garantera en god service på landsbygden, osv., som det finns
            grund för en bolagisering. Nu verkar det som att man är inne på
            att genomföra en bolagisering innan riksdagsbeslutet är fattat.
          </note>
          <note>
            En annan sak som bekymrar mig är att man talar om kundorientering.
            Men det verkar som om det är ett statistiskt mått där man undersöker
            hur nöjda kunderna är. Vad som är viktigt på landet är att man
            också samråder med kunderna. Man har t.ex. i
          </note>
          <note>
            Enviken bildat en intresseförening med en arbetsgrupp för Posten.
            I Tällberg är man mycket mån om att kunna diskutera med Posten
            om hur framtiden skall se ut.
          </note>
          <note>
            Jag hoppas att kommunikationsministern delar min uppfattning
            att det vore mycket bra om man kunde ha en nära kontakt med de
            närmast berörda människorna på landsbygden när förändringar genomförs.
          </note>
          <note type="speaker">
            Anf. 90 Kommunikationsminister MATS ODELL (kds):
          </note>
          <note>
            Fru talman! Jag tror ärligt talat att det är helt uteslutet att
            genomföra en bolagisering innan riksdagen har fattat ett beslut
            om detta. Jag ser att
          </note>
          <note>
            Birgitta Hambraeus i sin fråga säger att det ser ut som om att
            Postverket verkställer bolagiseringen utan att invänta riksdagsbeslutet.
          </note>
          <note>
            Eventuellt har vi också här att göra med en viss begreppsförvirring.
            Många tror att bolagisering är någonting som driver fram rationaliseringar.
            Som jag säger i mitt svar sjunker volymerna helt oavsett en sådan
            både vad avser kassaservicen och antalet brev. Det är för att
            framför allt möta utvecklingen av elektroniska befordringssätt
            som dessa olika rationaliseringsåtgärder måste vidtas, alldeles
            oavsett bolagiseringen.
          </note>
          <note>
            Ett annat missförstånd är att bolagisering skulle vara lika med
            privatisering. Det finns inget samband mellan dessa saker. Jag
            vill gärna vidimera det Birgitta Hambraeus säger: en dialog är
            helt nödvändig, inte minst om det skall ske ett samutnyttjande
            mellan en butik och ett postkontor.
          </note>
          <note>
            Jag tror ärligt talat att det inte är fråga om någon rovdrift.
            Tvärtom visar utredningen att man på detta sätt kan rädda fler
            landsbygdsbutiker och fler postkontor än om man håller fast vid
            de gamla principerna.
          </note>
          <note>
            Vi skall följa denna utveckling mycket noga,
          </note>
          <note>
            Birgitta Hambraues. Vi har tummen i ögat på
          </note>
          <note>
            Postverket i detta sammanhang för att se till att servicen inte
            försämras. Men vi måste samtidigt försöka följa upp den tekniska
            utveckling som gör att vi alla sitter hemma och betalar våra räkningar
            med postgiro, använder oss av plastkort mycket mer, att pakteten
            i större utsträckning skickas dörr till dörr och att elektroniska
            meddelanden, såsom telefax, blir alltmer vanliga. Det är detta
            som är den stora utmaningen, inte vilken associationsform som
          </note>
          <note>
            Posten arbetar under.
          </note>
          <note type="speaker">
            Anf. 91 BIRGITTA HAMBRAEUS (c):
          </note>
          <note>
            Fru talman! Jag tycker att det var värdefullt med kommunikationsministerns
            klarläggande vad gäller bolagiseringen.
          </note>
          <note>
            Såvitt jag förstår är bolagiseringen motivet till de drastiska
            och snabba förändringar som Posten nu verkställer lokalt. Det
            är i var mans mun, och det står i tidningarna. Man talar om att
            bolagiseringen börjar den 1 januari och att den kräver en mängd
            olika förändringar.
          </note>
          <note>
            Bolagiseringen, som alltså inte är beslutad ännu och vars regler
            riksdagen inte har tagit ställning till ännu, verkar redan vara
            färdigbeslutad. Man motiverar, som sagt, också impopulära och
            drastiska förändringar med den. Jag är glad att kommunikationsministern
            har berättat att så icke är fallet.
          </note>
          <note>
            Låt mig också fråga om hur de 50 miljoner som riksdagen anslog
            extra den 28 april kommer att användas för att utöka servicen
            på landsbygden.
          </note>
          <note>
            Jag nämnde dem i min fråga också.
          </note>
          <note type="speaker">
            Anf. 92 Kommunikationsminister MATS ODELL (kds):
          </note>
          <note>
            Fru talman! Först vill jag slå fast att regeringen avser att
            i höst föreslå riksdagen att Posten bolagiseras och att en ny
            postlag införs, precis som sker på teleområdet. Där reglerar vi
            alla de viktiga saker som Birgitta Hambraeus berör i sin fråga.
          </note>
          <note>
            Jag är medveten om att impopulära åtgärder motiveras med bolagiseringen,
            men detta är i grunden fel. Dessa vidtas för att vi använder telefax
            mycket mer och för att volymerna sjunker på olika områden. Vilken
            associationsform Posten har, om det är ett affärsverk eller ett
            bolag, har en mycket underordnad betydelse i detta sammanhang.
          </note>
          <note>
            Hur de 50 miljonerna skall användas vet jag ärligt talat inte.
            Postverket hade ett mycket gott resultat förra året. Jag minns
            inte exakt hur stort det var, men det var en bra bit över en miljard.
            Regeringen hade den uppfattningen att man borde ha klarat detta
            med 250 miljoner, men trafikutskottet har föreslagit att vi skall
            plussa på ytterligare 50
          </note>
          <note>
            miljoner för den här servicen.
          </note>
          <note type="speaker">
            Anf. 93 BIRGITTA HAMBRAEUS (c):
          </note>
          <note>
            Fru talman! Det är naturligtvis mycket viktigt att dessa pengar
            används så att vi just på landsbygden kan få ytterligare trygghet
            i vår service. Ett postkontor på landsbygden betyder väldigt mycket
            mer än att breven kommer fram och att man kan gå in och skicka
            i väg pengar osv. Det har t.ex. att göra med en bygds status.
            Den statliga servicen med synliga kontor där man märker att detta
            är en bygd som har en god service är mycket betydelsefull. Jag
            hoppas att dessa 50 miljoner kommer att kunna användas för att
            ytterligare stärka servicen på landsbygden.
          </note>
          <note>
            Jag är tacksam för det ytterligare påpekandet att bolagiseringen
            inte är orsak till drastiska nedskärningar. Jag undrar om kommunikationsministern
            har undersökt en sak.
          </note>
          <note>
            Jag har det intrycket att Posten på landet används i nästan lika
            hög grad som förut. Det kanske närmast är i städerna som man har
            börjat svika Posten. Har kommunikationsministern gjort någon sådan
            undersökning?
          </note>
          <note type="speaker">
            Anf. 94 Kommunikationsminister MATS ODELL (kds):
          </note>
          <note>
            Fru talman! Dessa nyckeltal framgår av Nät 92-
          </note>
          <note>
            utredningen. Jag har dem inte i huvudet. Det är säkert riktigt
            som Birgitta Hambraeus påpekar.
          </note>
          <note>
            Därför finns också underlag för att på ett antal ställen arbeta
            antingen med separata postkontor eller i samverkan med någon glesbygdshandel,
            som därmed också får ett bättre underlag för att leva vidare och
            erbjuda glesbygdsinvånarna en god service.
          </note>
          <note type="speaker">
            Anf. 95 BIRGITTA HAMBRAEUS (c):
          </note>
          <note>
            Fru talman! Låt mig till sist ställa en fråga till kommunikationsministern.
            Det tas olika initiativ på landet. Man har en intresseförening,
            bildar arbetsgrupper och försöker att komma med konstruktiva förslag
            till hur servicen skall kunna förbilligas utan att kontoret försvinner.
            Är kommunikationsministern beredd att vid något lämpligt tillfälle
            orientera sig om detta?
          </note>
          <note>
            Det vore också bra om regeringen i samråd kunde uttrycka hur
            önskvärt det är att Posten inte enbart tittar på statistiska mätningar
            i sin kundorientering, utan också är positiv till att samråda
            med människor som berörs och som har en oerhörd nytta och glädje
            av att det finns postkontor.
          </note>
          <note type="speaker">
            Anf. 96 Kommunikationsminister MATS ODELL (kds):
          </note>
          <note>
            Fru talman! Jag är självfallet beredd att vid lämpligt tillfälle,
            när jag blir inbjuden på någon resa ut i landet, även titta på
            samverkan mellan offentliga inrättningar som Posten och privata
            verksamheter, oavsett om de är kommersiella eller om de har mer
            ideella inslag.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1992/93:640 om rätten att välja skola
          </note>
          <note type="speaker">
            Anf. 97 Statsrådet BEATRICE ASK (m):
          </note>
          <note>
            Fru talman! Eva Johansson har frågat mig om jag är beredd att
            uttala att närhetsprincipen skall gälla alla barn, även t.ex.
            handikappade barn och barn med annat hemspråk.
          </note>
          <note>
            Låt mig inledningsvis erinra om att regeringen i prop. 1992/93:230
            om Valfrihet i skolan slagit fast att det är principiellt viktigt
            att eftersträva samma regler och rättigheter för barn med funktionshinder
            som för andra. I de allra flesta fall bör det särskilda stöd som
            en enskild elev har kunna lämnas i den skola som eleven valt.
            Skulle detta dock i något fall inte vara möjligt måste kommunen
            kunna placera eleven vid en skola där sådant stöd kan lämnas.
          </note>
          <note>
            Dessa åsikter ansluter för övrigt helt till vad min företrädare
            framförde i propositionen om vissa skollagsfrågor m.m. (prop.
            1990/91:115).
          </note>
          <note>
            Jag vill betona att det verkligen är i undantagsfall som en kommun
            skall kunna åberopa ''betydande organisatoriska eller ekonomiska
            svårigheter'' för att inte tillgodose valet av skola.
          </note>
          <note>
            Mitt svar är därför att närhetsprincipen generellt gäller alla
            barn, även t.ex. handikappade och barn med annat hemspråk. De
            undantagsfall som kan inträffa är endast de då kommunen i en viss
            skola inte kan erbjuda det särskilda stöd som den enligt skollagen
            är skyldig att erbjuda.
          </note>
          <note type="speaker">
            Anf. 98 EVA JOHANSSON (s):
          </note>
          <note>
            Fru talman! Jag vill tacka för svaret. Regeringen föreslår ju
            ett tillägg till den nuvarande skollagen, den lag som säger att
            en elev har rätt att välja skola med hänsyn till andra elevers
            berättigade krav om så kort skolväg som möjligt. Det är alltså
            den enda inskränkningen. Tillägget innebär att kommunerna dessutom
            kan begränsa valfriheten med hänvisning till ekonomiska och organisatoriska
            svårigheter.
          </note>
          <note>
            Det stärker alltså kommunens beslutsrätt.
          </note>
          <note>
            I propositionen vill inte regeringen ange när detta nya undantag
            skall kunna användas. Såvitt jag vet fungerar den nuvarande lagen
            bra i det här avseendet. Många har därför ställt sig frågan vad
            som är motivet till det här tillägget i skollagen.
          </note>
          <note>
            Vilka brister är det som regeringen vill avhjälpa med detta?
          </note>
          <note>
            Jag är glad över att skolministern nu slår fast att närhetsprincipen
            skall gälla alla barn, att inte barn med t.ex. allergier hänvisas
            till en skola i kommunen som städas bättre än andra och att inte
            invandrarelever skall kunna hänvisas till en speciell skola där
            det finns resurser för svenska 2 och hemspråksundervisning.
          </note>
          <note>
            Jag vet också att kommunerna blir alltmer trängda ekonomiskt
            och att de letar efter varje besparingsmöjlighet. Jag ser riskerna
            för att det här tillägget kan bli ett slags sorteringsinstrument.
          </note>
          <note>
            Därför måste lagen och förarbetena ge klart besked om vad som
            menas med betydande kostnader och när dessa undantag skall få
            tillämpas. Därför återstår frågan om vilka bristerna är i den
            nuvarande lagen. Det står inte särskilt mycket om motiven för
            det här tillägget i propositionen.
          </note>
          <note type="speaker">
            Anf. 99 Statsrådet BEATRICE ASK (m):
          </note>
          <note>
            Fru talman! I propositionen har vi angett att vi inte tycker
            att vi behöver precisera det. Det är inte därför att vi är ovilliga
            att göra det, utan därför att vi inser att vi inte kan förutse
            alla problem. Med utgångspunkt i den departementspromemoria som
            fanns som underlag för propositionen har vi i olika sammanhang
            fört diskussioner med företrädare för kommunerna. De uppfattar
            regeringens krav på kommunerna som allt tuffare. Det är besvärligt
            att inte längre själv få avgöra var man skall placera elever,
            och det är besvärligt i största allmänhet.
          </note>
          <note>
            Vi har velat markera att om det uppstår mycket stora problem
            skall det finnas möjligheter för en kommun att inte följa elevens
            och föräldrarnas val.
          </note>
          <note>
            Men vi har gjort så hårda skrivningar att vi inte tror att det
            skall träda den rättighet som vi vill åstadkomma för när.
          </note>
          <note>
            Närhetsprincipen är däremot alldeles självklar. Det är orimligt
            att tränga ut barn som bor granne med en skola därför att någon
            annan vill gå där. Det har vi velat försäkra oss om.
          </note>
          <note>
            Tillägget har väl snarast skett för att tillgodose en del av
            kommunernas kommentarer. Jag har fullt förtroende för att kommunerna
            kan göra den prövning som behövs. Jag tror att det finns en stark
            uppslutning kring att det är elevens val som skall styra placeringen
            i framtiden.
          </note>
          <note type="speaker">
            Anf. 100 EVA JOHANSSON (s):
          </note>
          <note>
            Fru talman! Jag håller med statsrådet om det.
          </note>
          <note>
            Problemet är att lagtexten, som den nu föreslås bli utformad,
            stärker kommunernas beslutanderätt i fråga om vissa elever, vilken
            kan dra med sig stora kostnader, medan valfriheten för de eleverna
            och deras föräldrar i motsvarande grad minskar. Det här är en
            liten grupp elever som, om man inte försöker sig på en precisering,
            kan bli utsatta för kommunernas godtycke.
          </note>
          <note>
            Även jag tror att det ute i kommunerna finns en god vilja att
            klara det här, men i dagens läge, när kommunerna trängs så oerhört
            hårt inte minst av beslut som fattas i det här huset, tror jag
            att det är bra att vi ganska ordentligt slår fast vilka undantag
            som får göras. Jag är som sagt glad över att skolministern har
            gjort det i det här svaret, men jag tror att det är bra om det
            också framgår av lagtexten.
          </note>
          <note type="speaker">
            Anf. 101 Statsrådet BEATRICE ASK (m):
          </note>
          <note>
            Fru talman! Vi har varit angelägna om att bemöta den oro som
            finns hos föräldrar till handikappade elever och även hos elevernas
            egna organisationer genom att i propositioner understryka att
            alla elever skall ha rätt att fritt välja skola men också genom
            att påpeka att kommunerna bör ta hänsyn till om en elev behöver
            extra stöd, t.ex. vid val av en fristående skola. Det har framförts
            synpunkter på att kommunerna ibland inte är beredda att låta det
            stöd som en handikappad elev är berättigad till följa med, och
            detta har begränsat valmöjligheterna för den eleven.
          </note>
          <note>
            Jag tror att vi med de här markeringarna har tydliggjort att
            avsikten är att så långt som möjligt låta samma regler och samma
            ansvar gälla alla. Det är min förhoppning att det skall räcka.
          </note>
          <note type="speaker">
            Anf. 102 EVA JOHANSSON (s):
          </note>
          <note>
            Fru talman! Det statsrådet nu säger kan vi nog vara överens om,
            men det tas tillbaka i en mening i propositionen, där det står:
            Skulle detta dock icke vara möjligt, måste kommunen kunna placera
            eleven vid en skola som har sådana resurser, även mot vårdnadshavarens
            vilja.
          </note>
          <note>
            Om nu en sådan resultatenhet som många skolor utgör och som skall
            gå ihop inte anser sig ha råd att hålla sig med den städning som
            gör att även allergiska barn kan vara där, är det då skäl nog
            att hänvisa allergiska barn till en annan skola i kommunen, en
            skola som städas? Detta är en sådan ekonomisk omständighet som
            skolorna nu har rätt att fatta beslut om.
          </note>
          <note>
            Jag är angelägen om att det här skall handla om elevers rätt
            att välja skola och inte skolans rätt att välja elever. Det är
            en viktig princip.
          </note>
          <note type="speaker">
            Anf. 103 Statsrådet BEATRICE ASK (m):
          </note>
          <note>
            Fru talman! Jag tycker att frågan om gränsdragningar är viktig,
            men detta är väldigt svårt, och det är svårt att förutse vilka
            problem som kan uppstå. Man kan t.ex. tänka sig att en allergisk
            elev skulle vilja gå i Spånga gymnasium, där det på grund av vissa
            linjer finns ganska mycket djur. Skall man då inte kunna säga
            till eleven att det inte går?
          </note>
          <note>
            Det dyker ibland upp frågeställningar som är svåra.
          </note>
          <note>
            Vi försöker nu markera att vi noga skall följa det som händer.
            Kan vi precisera oss framöver, får vi självfallet göra det. Jag
            kan tänka mig situationer då det handlar om mycket grava handikapp
            och då en viss skola kan tvingas säga att man tyvärr inte har
            möjlighet att klara av det. Jag tänker då inte på det som vi kan
            kalla vanligare handikapp, som kräver enklare stöd och hjälp --
            detta gäller ju i de allra flesta fall -- utan jag tänker på gravt
            handikappade, för vilka det krävs extra utrymmen och kanske t.o.m.
            speciella lokaler för att undervisningen skall fungera. Sådana
            elever skall ju också gå i skola.
          </note>
          <note>
            Jag tycker att vi skall låta kommunerna pröva de här skrivningarna,
            och sedan får vi följa upp resultatet. Jag tror att frågan om
            gränsdragningar löser sig i den praktiska verkligheten.
          </note>
          <note type="speaker">
            Anf. 104 EVA JOHANSSON (s):
          </note>
          <note>
            Fru talman! Också jag hoppas att det här skall vara undantagsfall.
            Det finns ju andra beslut som har trätts på kommunerna uppifrån,
            beslut som är vida mycket mer resurskrävande för dem och som ingriper
            mycket mer i deras organisation och självbestämmanderätt än en
            sådan här tydligare uttalad rätt för även handikappade elever
            att få välja skola.
          </note>
          <note>
            Jag får väl ta skolministerns halva löfte om en framtida precisering
            som ett steg på vägen.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 16.24 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            17 § Svar på fråga 1992/93:628 om EG-
          </note>
          <note>
            anpassningen av lagstiftningen
          </note>
          <note>
            Anf. 105 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Birgitta Hambraeus har ställt följande fråga till
            mig:
          </note>
          <note>
            Hur undersöker regeringen på vilket sätt EG-
          </note>
          <note>
            länderna själva rättar sig efter beslutade förordningar och hur
            långt de kommit i förverkligandet av EG:s direktiv?
          </note>
          <note>
            En av kommissionens tre huvuduppgifter är att övervaka att EG:s
            regler efterlevs av medlemsländerna. Detta sker bl.a. genom att
            kommissionen för en kontinuerlig dialog med medlemsstaterna inför
            ett direktivs införande och införlivande. Vidare föreskrivs det
            i många rättsakter att länderna har en rapporteringsskyldighet
            till kommissionen. Vad avser genomförandet av den inre marknaden
            har en mycket noggrann bevakning skett inom EG. För svensk del
            har Kommerskollegium i uppdrag att varje halvår ge en lägesrapport
            om ''EG:s Vitbok om den inre marknaden'', där uppgifter om införlivandeläget
            kan utläsas.
          </note>
          <note>
            I årsrapporten om tillämpningen inom EG --
          </note>
          <note>
            ''Annual Report to the European Parliament on
          </note>
          <note>
            Commission monitoring of the application of
          </note>
          <note>
            Community Law'' -- kan de uppgifter som Birgitta
          </note>
          <note>
            Hambraeus efterlyser också inhämtas.
          </note>
          <note>
            Den svenska regeringen får också kontinuerlig rapportering i
            dessa frågor från den svenska EG-
          </note>
          <note>
            delegationen i Bryssel.
          </note>
          <note>
            När det gäller införlivande av t.ex. direktiv i den nationella
            rättsordningen varierar förhållandena i
          </note>
          <note>
            EG. Det är väl känt att vissa medlemsländer är snabbare än andra.
            Vi i Sverige har en tradition att på bästa sätt uppfylla våra
            internationella förpliktelser, och vi betraktar det som något
            självklart. Det gäller både våra internationella förpliktelser
            i allmänhet och våra nuvarande och kommande i relation med EG.
            Som ett litet land har vi också ett utomordentligt stort intresse
            av att det internationella rättssystemet fungerar väl.
          </note>
          <note>
            Vad gäller det exempel som Birgitta Hambraeus tog upp är det
            säkert så att alla EG-länder inte rapporterar klanderfritt, men
            det är inte något exempel som Sverige avser följa. Däremot skall
            vi naturligtvis verka för att regler som vi själva anser otympliga
            ändras. Det gör vi bäst som medlemmar i EG.
          </note>
          <note type="speaker">
            Anf. 106 BIRGITTA HAMBRAEUS (c):
          </note>
          <note>
            Herr talman! Jag ber att få tacka Ulf Dinkelspiel för svaret
            på min fråga.
          </note>
          <note>
            Vi skall alltså verka för att regler som vi själva anser otympliga
            ändras, och det gör vi bäst i egenskap av medlemmar i EG. Självfallet
            är vi inte, så länge vi inte är medlemmar i EG, skyldiga att följa
            EG:s regler.
          </note>
          <note>
            EES-avtalet innebär alltså att vi införlivar vissa förordningar.
            Jag har särskilt tagit fasta på en förordning som jag anser vara
            högst anmärkningsvärd. Riksdagen har ju i samband med sitt beslut
            för ett antal månader sedan uttryckt önskemål om att man skall
            se till att informationskraven inte blir irrelevanta.
          </note>
          <note>
            Kostnaderna måste ställas mot nyttan osv.
          </note>
          <note>
            Det råder en viss förvirring när det gäller vår frihet i detta
            avseende. När jag läste vad som i detta sammanhang krävs av våra
            trafikföretag undrade jag om det verkligen behövs ett införlivande
            här.
          </note>
          <note>
            En förordning skall ju införlivas också enligt EES.
          </note>
          <note>
            Men vad vi införlivar är följande. Det handlar alltså om ett
            nytt sätt att lagstifta. Lagen innehåller med andra ord en blankett,
            där det krävs en rapportering om framkörning av okopplade lok
            före eller efter faktisk användning på person- eller godståg.
          </note>
          <note>
            Vidare krävs det en oerhörd detaljeringsgrad när det gäller t.ex.
            tre- eller tvåaxlade dragfordon med en- , två- eller treaxlade
            eller övriga typer av påhängsvagnar, som skall där så är lämpligt
            underindelas i typkategori enligt axlarnas antal, placering osv.
          </note>
          <note>
            Vad hade hänt om vi bara hade avvaktat med att införa denna förordning?
            Görs sådana överväganden? Det har ju tagit väldigt lång tid med
            den här förordningen. Kan man inte dröja med den? Kanske är den
            rent av obsolet.
          </note>
          <note>
            Anf. 107 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! För det första vill jag göra en liten korrigering.
            Vi kan mycket väl just som medlemmar av EES vara bundna av ett
            direktiv och en förordning trots att vi inte är medlemmar av EG.
          </note>
          <note>
            Vad jag vill säga med detta är att vi i EES har begränsade möjligheter
            att påverka utformningen av de här reglerna. Reglerna blir betydligt
            bättre när vi blir medlemmar av EG.
          </note>
          <note>
            När det gäller den här nämnda speciella bestämmelsen vill jag
            säga att det i praktiken ofta visar sig att tillämpningsbestämmelser
            o.d. -- ibland gäller det också grundtexterna -- är oklara i sin
            utformning. Det är inget specifikt internationellt, utan ibland
            gäller det faktiskt också svenska bestämmelser. Det kan visa sig
            att det i praktiken är svårt att tillämpa bestämmelserna på ett
            bra sätt.
          </note>
          <note>
            Om också EG-länderna själva i praktiken har haft problem kan
            man föranstalta ändringar av förordningen.
          </note>
          <note>
            För det andra finns möjligheten att föra upp en sådan här fråga
            exempelvis i samband med EES-
          </note>
          <note>
            samarbetet när detta kommer till stånd. På så sätt kan man försöka
            åstadkomma de förändringar som krävs.
          </note>
          <note>
            För det tredje är vi, så länge EES-avtalet inte har trätt i kraft,
            naturligtvis inte bundna av de här bestämmelserna. Det ger oss
            alltså en viss frihet om vi skulle se att det finns praktiska
            svårigheter i fråga om tillämpningen.
          </note>
          <note>
            I det här konkreta fallet kan jag säga att jag inte tidigare
            gjorts uppmärksam på nämnda svårigheter.
          </note>
          <note>
            Men om det skulle visa sig att svenska företag drabbas hårdare
            än andra finns det all anledning att se över bestämmelserna.
          </note>
          <note type="speaker">
            Anf. 108 BIRGITTA HAMBRAEUS (c):
          </note>
          <note>
            Herr talman! Det är snarast ett förhållningssätt som jag här
            är ute efter. Många förordningar har ju antagits under årens lopp
            -- förordningar som ingår i ''l'acquis communautaire'', som är
            obsoleta och alltså inte längre praktiseras. I det läget är det
            väl ändå väldigt viktigt att regeringen -- även om vi antar EES-avtalet
            och alltså säger att vi kommer att leva enligt de förordningar
            som gäller i sammanhanget -- verkligen undersöker detta och tar
            reda på om det handlar om en förordning som tillämpas. Här verkar
            det ha gått slentrianmässigt till.
          </note>
          <note>
            Regeringen säger faktiskt att detta kommer att innebära ordentliga
            kostnader och att det därför är nödvändigt att lagfästa. Men såvitt
            jag förstår har man inte undersökt hur detta relateras till de
            blanketter som nu används här i Sverige osv. Det sägs inte något
            om hur övergången skall gå till. En så här slarvig lagstiftning
            är verkligen till skada för vårt land. Jag vill gärna ha en kommentar
            här från
          </note>
          <note>
            Ulf Dinkelspiel.
          </note>
          <note>
            När det gäller detta med ett förhållningssätt till alla förordningar
            vill jag således fråga om det inte är lämpligt att först faktiskt
            undersöka om det är fråga om en förordning som tillämpas.
          </note>
          <note>
            Anf. 109 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Det är alldeles uppenbart att vi, i den mån information
            finns tillgänglig för oss när vi inför nya bestämmelser, söker
            skaffa oss en bild av hur bestämmelserna i praktiken har tillämpats
            i EG:s medlemsländer.
          </note>
          <note>
            Om det visar sig -- som Birgitta Hambraeus säger --
          </note>
          <note>
            att vissa bestämmelser är obsoleta på grund av utvecklingen inom
            EG är det enligt min mening en självklarhet från svensk synpunkt
            att erforderliga ändringar vidtas så länge dessa står i överensstämmelse
            med underliggande traktat.
          </note>
          <note>
            Dessutom kan jag försäkra Birgitta Hambraeus --
          </note>
          <note>
            och jag tror att vi är helt eniga på denna punkt --
          </note>
          <note>
            om att vi från svensk sida kommer att vända oss både mot en alltför
            stor detaljreglering och mot en byråkratisering som i allmänhet
            inte gagnar syftet.
          </note>
          <note type="speaker">
            Anf. 110 BIRGITTA HAMBRAEUS (c):
          </note>
          <note>
            Herr talman! Skall jag alltså tolka Ulf Dinkelspiel så, att regeringen,
            när det gäller det här speciella fallet med en detaljreglerad
            redovisning från trafikföretagens sida i form av blanketter som
            är lagfästa, ordentligt har undersökt det hela och funnit att
            det gäller något som vi måste ta över --
          </note>
          <note>
            dvs. att det handlar om en förordning som tillämpas, som alltså
            är aktuell och som vi skall ålägga svenska trafikföretag att följa?
          </note>
          <note>
            Har alltså en ordentlig undersökning gjorts innan den särskilda
            propositionen i detta sammanhang förelades riksdagen?
          </note>
          <note>
            Anf. 111 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag kan försäkra att framläggandet av propositionen
            föregicks, vilket i regel sker med våra propositioner, av ett
            ordentligt förberedelsearbete. Därmed vill jag inte säga att man
            inte kan ha förbisett någon faktor.
          </note>
          <note>
            Nu har Birgitta Hambraeus uppmärksammat oss på detta. Och jag
            har inte fått information om svårigheter från annat håll. Men
            i ljuset av detta skall vi göra en granskning. Om vi finner att
            bestämmelserna icke tillämpas i andra länder, att de skapar svårigheter
            här hemma och att det är förenligt med våra internationella åtaganden
            att göra förändringar i bestämmelserna, då kan jag inte se varför
            vi inte skulle göra det.
          </note>
          <note type="speaker">
            Anf. 112 BIRGITTA HAMBRAEUS (c):
          </note>
          <note>
            Herr talman! Jag är mycket tacksam för det svaret.
          </note>
          <note>
            Jag vill till protokollet bara anföra att det gäller proposition
            1992/93:107, och riksdagen har fattat ett beslut med anledning
            av trafikutskottets betänkande 1992/93:TU9, vilket justerades
            den 26
          </note>
          <note>
            november 1992.
          </note>
          <note>
            Ännu så länge har ju inte EES-avtalet trätt i kraft.
          </note>
          <note>
            Såvitt jag förstår är detta därför inte något som trafikföretagen
            har uppmärksammat. Det finns därför alltså tillfälle att dra tillbaka
            denna egendomliga proposition som även trafikutskottet, såvitt
            jag förstår, svalde med en viss tvekan.
          </note>
          <note>
            Anf. 113 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Det avgörande är naturligtvis om detta av dem som
            närmast berörs av bestämmelserna bedöms skapa svårigheter. Om
            det skulle vara på det sättet och om det skulle visa sig att det
            är förenligt med våra internationella åtaganden att göra förändringar,
            kan jag inte se annat än att det finns all anledning att gå vidare
            på den vägen. Jag skall anmäla detta till den närmast berörde
            ministern. Men detta är min grundläggande inställning i frågan.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1992/93:629 om bevakning av
          </note>
          <note>
            EG:s kommittéer
          </note>
          <note>
            Anf. 114 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Birgitta Hambraeus har under rubriken ''kostnader
            för EG-anpassningen'' ställt en fråga om hur mycket det kostar
            att skicka tjänstemän till arbetsgrupper och kommittéer inom
          </note>
          <note>
            Gemenskapens beslutssystem.
          </note>
          <note>
            Det är riktigt som Birgitta Hambraeus säger att det inom EG finns
            en rik flora av arbetsgrupper och kommittéer. Arbetsgrupperna
            medverkar i utformningen av EG:s regler. Kommittéerna bistår kommissionen
            i tillämpningen av regelverket. Såväl arbetsgrupper som kommittéer
            är centrala i
          </note>
          <note>
            Gemenskapens beslutsmaskineri, och det arbete som utförs där
            är av största betydelse för EG:s funktion.
          </note>
          <note>
            Det finns drygt 130 arbetsgrupper under ministerrådet. De har
            till uppgift att bereda de beslut som fattas och de direktiv och
            förordningar som antas i rådet.
          </note>
          <note>
            Tillämpningen och genomförandet av de lagar och regler ministerrådet
            beslutar är i stor omfattning delegerad till kommissionen. I de
            fall ministerrådet vill ha ett större inflytande över tillämpningen
            upprättas kommittéer, vilkas uppgift är att assistera kommissionen
            i dess arbete. Det totala antalet kommittéer kan uppskattas till
            ett tusental.
          </note>
          <note>
            Aktivitet och mötesfrekvens i de olika kommittéerna varierar
            avsevärt. Den bedömning som i dag kan göras är att i stort sett
            alla kommittéer som sammanträder regelbundet kräver kontinuerlig
            bevakning.
          </note>
          <note>
            Deltagarna i arbetsgrupper och kommittéer är nationella tjänstemän,
            i vissa fall från huvudstäderna, i andra från medlemsländernas
            permanenta representationer i Bryssel, samt tjänstemän från kommissionen.
            Beträffande
          </note>
          <note>
            Danmark bevakas flertalet möten av den danska delegationen i
            Bryssel. Detta för att nämna ett exempel.
          </note>
          <note>
            Inflytandet i beslutsprocessen är ett av huvudmotiven för ett
            svenskt medlemskap i EG.
          </note>
          <note>
            En väsentlig del av detta uppnås just genom inflytande i utformning
            och tillämpning av regler och bestämmelser genom fullvärdigt deltagande
            i arbetsgrupps- och kommittéarbetet, vilket givetvis är av största
            intresse för svensk del.
          </note>
          <note>
            Deltagande i EG:s olika arbetsgrupper och kommittéer kommer att
            leda till merkostnader för svensk del. Mot detta står såväl samhällsekonomiska
            vinster av integrationen som att kostnader för deltagande i EFTA-
            och EES-
          </note>
          <note>
            samarbetet bortfaller.
          </note>
          <note>
            Vissa arbetsgrupper och kommittéer kommer att bevakas från vår
            delegation i Bryssel, medan andra kräver deltagande från regeringskansli
            och myndigheter. Vår delegation i Bryssel kommer att förstärkas
            som en följd av ett medlemskap. En stor del av denna förstärkning
            hänför sig till bevakning av arbetsgrupper och kommittéer. Vidare
            tillkommer merkostnader för resor, vilket skall ställas mot att
            behovet av andra resor bortfaller.
          </note>
          <note>
            Kostnader för tillresande tjänstemän i kommittéarbetet täcks
            av gemenskapsbudgeten och belastar inte den svenska statsbudgeten.
            En andel av det svenska bruttobidraget kommer givetvis att användas
            till detta ändamål, men bidragets storlek är i princip givet och
            påverkas inte av omfattningen av det svenska deltagandet i kommittéarbetet.
          </note>
          <note>
            Av allt detta följer att det är svårt att uppskatta de sammanlagda
            merkostnaderna, och några exakta beräkningar av detta har inte
            gjorts. Ett riktmärkte kan vara något eller några tiotals miljoner
            kronor.
          </note>
          <note>
            I gengäld får vi -- och detta är ju i sammanhanget det avgörande
            -- helt andra möjligheter än nu att påverka ett europeiskt regelverk
            som vi i vår tur är mycket beroende av, vare sig vi är medlemmar
            i EG
          </note>
          <note>
            eller inte. Samarbetet inom EG torde dock över huvud taget inte
            ha kommit till stånd om inte vinsterna vida hade överstigit kostnaderna.
          </note>
          <note>
            En avslutande reflexion jag vill göra är att de kostnader vi
            kommer att bära som EG-
          </note>
          <note>
            medlemmar, inte minst för de resor som blir aktuella, måste ställas
            mot den förmodligen mycket omfattande handelspolitiska resediplomati
            som vi skulle få ägna oss åt i en situation där vi befann oss
            utanför EG. Det är någonting vi lever med redan i dag, eftersom
            vi bär kostnaderna för svenska experter som på olika områden måste
            följa utvecklingen inom EG på plats utan att vi i motsvarande
            mån har något nämnvärt inflytande på denna utveckling.
          </note>
          <note type="speaker">
            Anf. 115 BIRGITTA HAMBRAEUS (c):
          </note>
          <note>
            Herr talman! Jag ber att få tacka Ulf Dinkelspiel för svaret
            på min fråga. Jag tycker att det är mycket värdefullt att det
            var så utförligt. Jag tycker nämligen att det fortfarande råder
            en viss oklarhet om hur beslutsprocessen går till, att ministerrådet
            också arbetar med många undergrupper och att strängt taget mycket
            få beslut fattas av ministerrådet -- besluten är i själva verket
            redan i praktiken fattade i undergrupperna, och bara några få
            återstår för ministrarna att fatta beslut om. Över huvud taget
            är det viktigt att vi lär oss hur beslutsprocessen går till.
          </note>
          <note>
            Riksdagens revisorer sade för något år sedan i en skrivelse till
            riksdagen att vi måste diskutera hur vi skall kunna medverka i
            alla de tusentals grupperna, om det är möjligt för oss att medverka
            i alla. Detta är en reflexion som man kan göra. Ulf Dinkelspiel
            har alltså berättat att detta kommer att täckas från ambassaden,
            vilket kan vara värdefullt att höra.
          </note>
          <note>
            Jag skall ta upp det som enligt min mening är bekymmersamt i
            detta sammhang. Vi har nyss diskuterat ett exempel på en förordning
            som visserligen fanns färdig men som blir oerhört konstig när
            den skall införas i svensk lag. Redan nu har en ny lagstiftningsprocess
            börjat ta form i
          </note>
          <note>
            Sverige. Myndigheternas tjänstemän är mycket bekymrade. Det händer
            att de på sitt bord får en diger lunta med tusentals sidor av
            svårbegriplig text som de skall överföra till svensk lagtext.
            Vi i
          </note>
          <note>
            Sverige är ju vana vid att ha utredningar, att ha remissinstanser
            och att tjänstemännen finns med på alla nivåer och kan följa hela
            arbetet. Nu skall vi alltså snabbt ta över många lagar. Detta
            är ett bekymmer i sig. Om vi skulle bli medlem i EG, innebär det
            alltså att tjänstemännen skall vara med och bevaka allt detta
            och ha en möjlighet att påverka, men vi har inte de svenska remissinstanserna
            i vanlig ordning, utan det hela sker i slutna rum i EG och blir
            mycket annorlunda.
          </note>
          <note>
            Detta är alltså exempel på det som lagrådet kallade för en ny
            rättsordning som införs i vårt land och som är mycket bekymmersam.
          </note>
          <note>
            Anf. 116 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag är mycket glad över att Birgitta
          </note>
          <note>
            Hambraeus pekade på att det är fråga om en utdragen beslutsprocess.
            Men jag kan inte riktigt följa logiken i hennes resonemang om
            det som följer av detta. Det tar nämligen ofta säg ett á två år
            från det att ett förslag kommer fram till dess att beslut fattas.
            Dessutom konsulterar kommissionen i allmänhet experter från medlemsländerna
            innan den lägger fram ett förslag. Detta gör att vi kommer in
            i ett mycket grundligare förfarande, som dessutom är mycket öppet,
            eftersom förslagen läggs på bordet och är offentliga. Detta gör
            att våra åkare på ett tidigt stadium, som i detta fall, kan konsultera
            dessa bestämmelser och ge våra experter och sedan våra regeringsrepresentanter
            synpunkter på hur dessa bestämmelser skall utformas.
          </note>
          <note>
            Jag tycker att det exempel som Birgitta Hambraeus tar upp är
            ett alldeles utmärkt exempel på olägenheterna av att stå utanför
            EG och inte ha varit med att utforma bestämmelserna. Denna bestämmelse,
            vilken kan gälla även alla andra bestämmelser, har nämligen tillkommit
            utan att vi har varit med i beslutsprocessen. Våra åkare har inte
            kunnat vara med, våra experter i olika departement och myndigheter
            har inte kunnat vara med, och vi har inte kunnat gå ut med ett
            remissförfarande eller genom ett muntligt förfarande eller på
            annat sätt kunna höra andras synpunkter. Då hade med all sannolikhet
            dessa bestämmelser, i den mån de är besvärliga, icke utformats
            på ett sådant sätt att de hade varit besvärliga för de svenska
            åkarna.
          </note>
          <note>
            Jag kan hålla med Birgitta Hambraeus om att det är ett problem
            att från en dag till en annan överta ett mycket stort regelverk.
            Från den synpunkten beklagar jag att Sverige inte blev medlem
            i EG
          </note>
          <note>
            tidigare. Då hade vi kunnat vara med och utarbeta även de här
            bestämmelserna. Nu startar vi från det här utgångsläget och söker
            vara med så mycket vi kan i EES. Vid medlemskap blir det ännu
            lättare.
          </note>
          <note type="speaker">
            Anf. 117 BIRGITTA HAMBRAEUS (c):
          </note>
          <note>
            Herr talman! Jag vill ta min fråga nu, så att jag inte glömmer
            bort den. Det som Ulf Dinkelspiel säger är mycket intressant,
            att kostnaderna för tillresande tjänstemän i kommittéarbetet täcks
            av gemenskapsbudgeten och inte belastar den svenska statsbudgeten.
            Får man tolka det som att det är fritt fram att skicka hur många
            tjänstemän som helst, och bara skicka räkningen, eller gäller
            det ett begränsat antal tjänstemän? Det här var en nyhet för mig.
            Jag är intresserad av att få den litet utvecklad.
          </note>
          <note>
            Sedan säger statsrådet att det vore mycket bättre att vara med,
            för då blir det inga överraskningar i efterhand. Det värsta som
            håller på att hända är att vi måste ta över en mängd saker som
            vi inte har deltagit i beslutsfattandet om. Men det finns också
            en annan väg. Man kan fortsätta med ett eget lagstiftningsarbete.
            Man kan lyssna på vad som finns i andra länder, men de lagar som
            skall gälla i vårt eget land utformar man i vårt land. Man binder
            sig alltså inte för en lagstiftningsprocess som är oerhört svår
            att övervaka och där det blir väldigt chansartat vilka som i själva
            verket kan vara med och påverka.
          </note>
          <note>
            Anf. 118 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag vill bekräfta att det är EG som betalar kommittéarbetet.
            Jag kan inte säga det på rak arm, men jag utgår från att man har
            begränsningar, på samma sätt som vi har det beträffande vårt eget
            deltagande.
          </note>
          <note>
            När det gäller de synpunkter Birgitta Hambraeus har på fördelar
            och nackdelar med att stå utanför har jag även här litet svårt
            att följa resonemanget.
          </note>
          <note>
            På alla de områden där det är av svenskt intresse att åstadkomma
            en harmonisering måste vi, för att kunna delta i arbetet på en
            annan marknad, för att vi skall kunna konkurrera på likvärdiga
            villkor, söka utforma våra bestämmelser på ett ensartat sätt.
            Där är vi helt utanför processen när de här bestämmelserna utarbetas,
            medan vi i slutänden ändå tvingas till följsamhet. Detta för att
            vi inte skall komma i sämre konkurrensläge.
          </note>
          <note type="speaker">
            Anf. 119 BIRGITTA HAMBRAEUS (c):
          </note>
          <note>
            Herr talman! Statsrådet vet mycket väl att EFTA-
          </note>
          <note>
            länderna redan nu är med på lika villkor t.ex. i standardiseringskommissioner
            och utarbetar de gemensamma regler som skall gälla.
          </note>
          <note>
            Vi slipper binda oss för olika former av lagar som kanske inte
            alls passar hos oss, om vi inte lovar att göra det genom EES-avtalet
            eller genom att bli medlemmar i en union. Där kan vi alltså tvingas
            att lyda bestämmelser som vi har försökt att påverka, men som
            blir helt annorlunda än de bestämmelser som vi i själva verket
            skulle vilja ha och som inte passar i vårt land.
          </note>
          <note>
            Vi har möjlighet till frihandel. Vi har genom vårt avtal möjligheter
            att sluta avtal. Jag tycker att det är bra att vi studerar hur
            man lagstiftar och att vi följer de lagar som är bättre där nere.
            Men vi skall hela tiden ha möjligheten att själva utforma de lagar
            som vi själva önskar. Det skall vara ett fritt land som samarbetar
            med EG i stället för en delstat i en union.
          </note>
          <note>
            Anf. 120 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Det är bl.a. erfarenheterna av standardiseringsarbetet
            -- där om jag inte misstar mig en del beslut fattas med majoritet,
            men det är jag inte säker på -- som har gjort att vi har sagt
            oss att det är ett svenskt intresse att delta i ett brett internationellt
            samarbete, bl.a. på harmoniseringsområdet.
          </note>
          <note>
            Jag håller helt med Birgitta Hambraeus om att i den bästa av
            världar skulle vi delta fullt ut och utforma alla bestämmelser
            och sedan säga: Vi gör precis som vi vill. Men det är inte det
            alternativet man står inför. Antingen är man med i ett internationellt
            samarbete som EG:s och tar de olägenheter som följer med de fördelar
            som är förenade med samarbetet eller också väljer man att stå
            utanför och isolera sig. Det gäller EFTA, det gäller OECD, det
            gäller GATT och det gäller allt internationellt samarbete. Det
            gäller också FN, där vissa beslut i säkerhetsrådet blir tillämpliga
            även för vår egen del.
          </note>
          <note type="speaker">
            Anf. 121 BIRGITTA HAMBRAEUS (c):
          </note>
          <note>
            Herr talman! Vi är redan med och samarbetar i alla de organisationer
            som statsrådet räknade upp. Det som skiljer ett medlemskap, och
            även EES-avtalet, från detta är att vi går in i ett tvingande
            överstatligt samarbete. Jag vet att EES inte är överstatligt,
            men vi lovar ändå att följa en mängd olika lagar som vi ännu inte
            vet konsekvenserna av. Det är detta som är skillnaden mot allt
            annat internationellt arbete som vi deltar i. Det har faktiskt
            gått mycket bra hittills. Sverige är ett av världens öppnaste
            länder när det gäller samarbete med hela världen, även med EG
            och inom EFTA. Det finns all anledning att fortsätta på den vägen
            och att utveckla vår internationalism.
          </note>
          <note>
            Anf. 122 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Det är i denna grundfråga som
          </note>
          <note>
            Birgitta Hambraeus och jag har skilda uppfattningar. Det är med
            mitt sätt att se ett svenskt intresse att gå vidare på den väg
            vi har slagit in på, den internationella vägen, i insikt om att
            allt fler frågor måste lösas i ett brett internationellt samarbete.
            Det är den slutsats som ursprungligen sex medlemsländer, nu tolv
            medlemsländer, representerande nio av tio västeuropeer, har kommit
            fram till. Det är den slutsats som inte bara jag själv, utan den
            svenska regeringen och en dominerande del av den svenska riksdagen
            har dragit.
          </note>
          <note>
            Med Birgitta Hambraeus synsätt kommer man naturligtvis till en
            annan slutsats när det gäller harmoniseringen.
          </note>
          <note>
            Överläggningen var härmed avslutad.
          </note>
          <note>
            19 § Svar på fråga 1992/93:576 om ökad tillväxt och fler arbetstillfällen
            i kommunerna
          </note>
          <note>
            Anf. 123 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Sylvia Lindgren har frågat arbetsmarknadsministern
            om han ämnar vidta några åtgärder för att stimulera en ökad tillväxt
            och fler arbetstillfällen i kommunerna i stället för att sänka
            statsbidragen.
          </note>
          <note>
            Frågan har överlämnats till mig.
          </note>
          <note>
            Som Sylvia Lindgren säkert har noterat innehåller den kompletteringsproposition
            som regeringen lade fram för knappt två veckor sedan inga förslag
            om sänkta statsbidrag för vare sig kommuner eller landsting. Tvärtom
            föreslår regeringen, i syfte att begränsa det kommunala skatteuttaget
            och underlätta en anpassning av den kommunala verksamheten när
            den ekonomiska situationen snabbt försämras, att kommuner och
            landsting som en engångsåtgärd för år 1994 får behålla vissa skattemedel.
            Sammantaget rör det sig om över 4
          </note>
          <note>
            miljarder kronor som annars enligt finansieringsprincipen skulle
            ha förts över till staten. Beloppet motsvarar intäkterna från
            det ökade skatteunderlag som beror av det sänkta grundavdraget.
            Som villkor för att få del av dessa medel gäller enligt förslaget
            för varje enskild kommun och varje enskilt landsting att skattesatsen
            inte höjs för år 1994.
          </note>
          <note>
            Till detta skall läggas alla de arbetsmarknadspolitiska åtgärder
            som har mer eller mindre direkt inverkan på kommunernas ekonomiska
            situation och som inte minst innebär en avlastning beträffande
            kommunernas socialbidragskostnader. Dit hör t.ex. den kraftiga
            ökningen av arbetslivsutveckling som motverkar utförsäkring från
            arbetslöshetskassan. Till de senaste för kommunerna viktigare
            satsningarna hör också förslaget i kompletteringspropositionen
            om
          </note>
          <note>
            89 000 extra utbildningsplatser och det ROT-
          </note>
          <note>
            program som riksdagen tidigare har ställt sig bakom. Det sistnämnda
            innebär bl.a. att 800
          </note>
          <note>
            miljoner kronor har anvisats till reparation och underhåll av
            bl.a. vissa kommunala fastigheter.
          </note>
          <note>
            Vad gäller det nya statsbidragssystemet för kommuner så kan uppgiften
            om att Stockholms stad på grund av statliga beslut skulle ha förlorat
            2,7
          </note>
          <note>
            miljarder kronor av sina inkomster för år 1993 inte vara riktig.
            Jag saknar dock underlag för att gå in i en diskussion om detta.
            Däremot innebär regeringens förslag om en ''frysning'' år 1994
            av
          </note>
          <note>
            1993 års övergångsregler en förbättring för t.ex.
          </note>
          <note>
            Stockholms stad med över 200 miljoner kronor jämfört med tidigare
            beslutade regler.
          </note>
          <note>
            Slutligen vill jag framhålla att det är regeringens uppfattning
            att de nya arbetstillfällena i första hand bör tillkomma i den
            privata sektorn, snarare än i den kommunala sektorn. Därom har
            -- i varje fall till nu -- rått bred enighet.
          </note>
          <note type="speaker">
            Anf. 124 SYLVIA LINDGREN (s):
          </note>
          <note>
            Herr talman! Jag tackar finansministern så mycket för svaret.
            Frågan var ställd till arbetsmarknadsministern, och det var den
            med anledning av att jag tycker att det finns en Moment
          </note>
          <note>
            22-effekt mellan dagens utformning av statsbidragen och kommunernas
            förutsättningar och möjligheter att skapa fler arbetstillfällen.
          </note>
          <note>
            Effekterna av dagens system är att när vi ökar förvärvsintäkterna,
            alltså får fler jobb, sjunker statsbidragen.
          </note>
          <note>
            Det här kan medföra att det inte finns några som helst incitament
            för att just öka verksamheterna.
          </note>
          <note>
            Däremot lönar det sig att lägga ner barnomsorg, fritidsverksamhet
            etc. Anne Wibble! Jag tycker att det här är fel. Jag tycker dessutom
            att ett sådant här system skapar klara kvinnofällor. En utbyggd
            och bra barnomsorg måste ge möjligheter för alla att arbeta.
          </note>
          <note>
            Jag är också orolig för utvecklingen för inte minst de s.k. kvinnojobben,
            och det är också därför som jag också är mycket intresserad av
            att höra Börje
          </note>
          <note>
            Hörnlunds uppfattning om saken. Börje Hörnlund måste känna till
            alla de varsel som i dag finns utlagda inom den s.k. gemensamma
            sektorn.
          </note>
          <note>
            I kompletteringspropositionen föreslår regeringen att 35 miljarder
            kronor skall sparas på att växla ned ökningen av den offentliga
            konsumtionen, främst den kommunala, från2 % till 0 % tillväxt.
            Men problemet är ju att den kommunala verksamheten inte växer
            med 2 % utan krymper, och det har den gjort flera år i rad med
            växande arbetslöshet som följd.
          </note>
          <note>
            Anf. 125 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Låt mig först kommentera det som sades sist, nämligen
            att de 35 miljarderna skulle utgöra något slags luftbesparing
            när det gäller att begränsa utgifterna för den offentliga konsumtionen.
          </note>
          <note>
            Jag vill för det första säga att det är ungefär 25
          </note>
          <note>
            miljarder som berör kommuner och landsting och
          </note>
          <note>
            10 miljarder som berör staten.
          </note>
          <note>
            Om man för det andra ingenting gör utan avstår från denna typ
            av insatser som kommer att krävas för att fullfölja denna besparingspost,
            kommer krafter i kommuner och landsting, inte minst befolkningens
            ålderssammansättning och tekniska framsteg inom sjukvården, att
            medföra att de kommunala utgifterna stiger och att de kommunala
            underskotten kraftigt ökar. Därmed ökar också de totala offentliga
            underskotten.
          </note>
          <note>
            De insatser som kommer att krävas för att man inte skall få sådana
            stora underskott är mycket stora, och att beskriva detta som luftbesparingar
            är en ganska stor förolämpning mot de kommunpolitiker som kommer
            att ha en mycket stor arbetsuppgift framöver i att klara den produktivitetsökning
            som krävs för att man skall kunna ge en bra service med mindre
            pengar.
          </note>
          <note>
            Frågan om statsbidragsreglernas utformning och intresset av att
            öka det egna skatteunderlaget med en bra och hög förvärvsverksamhet
            även för kvinnor diskuterade Sylvia Lindgren och jag så sent som
            för två veckor sedan. Såvitt jag då tyckte mig kunna märka är
            vi helt överens om att detta är viktigt.
          </note>
          <note>
            Slutligen tycker jag mig märka att Sylvia Lindgren ibland resonerar
            som om kommunernas främsta uppgift är att skapa jobb. Jag tycker
            att deras främsta uppgift är att skapa en mycket väl fungerande
            service för medborgarna.
          </note>
          <note type="speaker">
            Anf. 126 SYLVIA LINDGREN (s):
          </note>
          <note>
            Herr talman! Självfallet är det oerhört viktigt för kommunerna
            att skapa en väl fungerande service, men till det behövs det människor.
            I varje fall hör jag dagligen från mitt bostadsområde, från de
            kommun- och landstingspolitiker som jag har kontakt med och inte
            minst från sjukvårdspersonal hur man i dag går på knäna. Man har
            rationaliserat och effektiviserat, men det finns smärtgränser
            för hur mycket längre som man kan nå i de avseendena.
          </note>
          <note>
            Jag är orolig och jag reagerar över att när vi ökar förvärvsintäkterna
            i kommunerna, sjunker statsbidragen. Detta får negativa konsekvenser
            och leder till stora samhällsförluster. Så blir fallet när barnomsorg,
            vård och omvårdnad inte fungerar.
          </note>
          <note>
            Anne Wibble refererade också till den debatt som vi förde här
            den 23 april. Då sade Anne Wibble bl.a. ''att det är viktigt att
            ha regler som också ger kommunerna motiv att tillgodose samhällets
            legitima krav på att det även för den del av befolkningen som
            råkar vara kvinnor finns möjlighet att förvärvsarbeta''. Jag tycker
            att det var ett mycket bra uttalande, och det är också därför
            som jag är så noga med incitamenten till kommunerna för att skapa
            arbetstillfällen.
          </note>
          <note type="speaker">
            Anf. 127 FÖRSTE VICE TALMANNEN:
          </note>
          <note>
            Den ärade talaren måste se när den röda lampan lyser. Då är talartiden
            slut.
          </note>
          <note>
            Anf. 128 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Vad gäller det som sades i den första delen av Sylvia
            Lindgrens inlägg har jag en annan uppfattning. Det andades ett
            slags uppgivenhet, att det inte går att förändra och förnya mera
            i den kommunala verksamheten. Jag tror att detta är helt fel.
            Jag tycker att verkligheten visar att kommunpolitikerna är bra
            mycket mer optimistiska, framsynta och förändringsvilliga än vad
            Sylvia Lindgren ger uttryck för.
          </note>
          <note>
            I den senare delen var inlägget ett instämmande i vad jag sagt
            tidigare, och jag är självfallet glad för att få denna uppslutning
            kring vikten av att ha sådana statsbidragsregler att det lönar
            sig för kvinnor att förvärvsarbeta. Det är en oerhört viktig princip
            för regeringens arbete.
          </note>
          <note type="speaker">
            Anf. 129 SYLVIA LINDGREN (s):
          </note>
          <note>
            Herr talman! Jag tycker att det som sker inom arbetsmarknadspolitiken
            är mycket oroväckande, inte minst på kvinnosidan. Situationen
            i vårt samhälle är sådan att det skulle behövas mera av omvårdnad
            och omsorg, men här går man nu ut med storsläggan och varslar
            i stort sett i varenda kommun över hela landet. Därför tyckte
            jag att det var mycket viktigt att till arbetsmarknadsministern
            få ställa följande fråga: Vad tänker man göra åt detta? Skall
            vi lösa saker och ting bara med garantipensioner o.d. och därmed
            kasta ut de medelålders kvinnorna, inte minst från den offentliga
            sektorn? Är det rätt politik?
          </note>
          <note>
            Anf. 130 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Jag skall inte upprepa mitt ursprungliga svar, som
            naturligtvis är väl avstämt med arbetsmarknadsministern. Där refereras
            till de
          </note>
          <note>
            4 miljarder kronor som behövs som en engångsåtgärd för att vi
            inte skall behöva gå alltför snabbt fram i en svår situation.
            Där refereras också till en stor mängd av de förslag som arbetsmarknadsministern
            lade på riksdagens bord för två veckor sedan och som i hög grad
            avhjälper den kommunala situationen och underlättar för väldigt
            många enskilda människor att hantera en svår arbetsmarknadssituation.
            De får något vettigt att göra och kan i många fall bättra på sin
            utbildning, så att de blir bättre rustade att ta de jobb som kommer
            fram.
          </note>
          <note type="speaker">
            Anf. 131 SYLVIA LINDGREN (s):
          </note>
          <note>
            Herr talman! Jag är tacksam för att Anne Wibble har besvarat
            denna fråga, även om jag är besviken över att inte Börje Hörnlund
            har fått göra det.
          </note>
          <note>
            Frågan löd: ''Ämnar arbetsmarknadsministern att vidtaga några
            åtgärder för att stimulera en ökad tillväxt i kommunerna och fler
            arbetstillfällen -- i stället för att straffa dem genom sänkta
            statsbidrag?''
          </note>
          <note>
            Det som jag åberopade i min fråga var att de kommuner som skapar
            fler arbetstillfällen och som ordnar mer inom barnomsorg o.d.
            får sänkningar av statsbidragen. Jag undrade hur detta går ihop.
          </note>
          <note>
            Jag är alltså ledsen över att inte Börje Hörnlund har svarat
            på min fråga. Man har i svaret i stället vänt på den och hänvisar
            till att kompletteringspropositionen inte innehåller några försämringar
            av statsbidragen. Det var faktiskt inte det som jag avsåg med
            min fråga.
          </note>
          <note>
            Anf. 132 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Låt mig då avslutningsvis bara säga att frågan möjligen
            missuppfattades. Men om det var det senare som Sylvia Lindgren
            avsåg, handlade det om statsbidragsreglernas konstruktion, och
            även då är det mitt ämnesområde. Det var alltså naturligt att
            jag besvarade frågan. Detta berördes också i den debatt som fördes
            den 23 april, och vi får säkerligen anledning att återkomma till
            det. g
          </note>
          <note>
            Överläggningen var härmed avslutad.
          </note>
          <note>
            20 § Svar på fråga 1992/93:608 om möjligheten för gravida och
            föräldralediga kvinnor att återanställas
          </note>
          <note>
            Anf. 133 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Inger Lundberg har frågat civilminister Inger Davidson
            om vilka åtgärder hon är beredd att vidta för att gravida och
            föräldralediga kvinnor inte skall diskrimineras i samband med
            omstruktureringen inom den offentliga sektorn.
          </note>
          <note>
            Arbetet inom regeringen är numera så fördelat att det är jag
            som skall svara på frågan.
          </note>
          <note>
            Inger Lundberg är oroad över vissa tidningsuppgifter om att gravida
            kvinnor och sådana som varit föräldralediga nekats återanställning
            i samband med omstruktureringar.
          </note>
          <note>
            Vid t.ex. privatiseringar av offentlig verksamhet påstås de nya
            arbetsgivarna i flera fall ha valt bort sådana kvinnor, eftersom
            de inte omedelbart har kunnat stå till arbetsgivarens förfogande.
          </note>
          <note>
            Jag tycker att den fråga som Inger Lundberg tar upp, nämligen
            hur kvinnors kompetens och arbetskraft tas till vara på arbetsmarknaden,
            är viktig och angelägen. Däremot har jag inte kunnat verifiera
            just de tidningsuppgifter som Inger
          </note>
          <note>
            Lundberg refererar till. Jag tror också att frågan måste ses
            i ett litet större sammanhang; det gäller inte endast omstruktureringar
            och privatiseringar av den offentliga sektorn. Tyvärr finns det
            fortfarande situationer på arbetsmarknaden där kvinnor riskerar
            att diskrimineras jämfört med män. Dit hör händelser under längre
            frånvaroperioder på grund av graviditet och föräldraledighet,
            men inte bara inom offentliga verksamheter utan också vid förändringar
            i privata företag, t.ex. fusioner, uppköp och omstruktureringar.
            Det är i allmänhet lättare för en anställd att bevaka sina rättigheter
            och se till att inte glömmas bort i sådana processer om man själv
            är närvarande.
          </note>
          <note>
            Inom Socialdepartementet har en rapport utarbetats över alternativa
            verksamhetsformer inom vård och omsorg (Ds 1992:108). I fråga
            om anställningstrygghet vid avknoppningar konstateras att lagen
            (1982:80) om anställningsskydd tolkas på olika sätt inom olika
            kommuner och landsting med avseende på företrädesrätt till återanställning.
            Inga fall har gått till domstol när det gäller huruvida företrädesrätten
            gäller också mot ny huvudman efter det att en kommun avknoppat
            en verksamhet. Däremot finns det domar i arbetsdomstolen där företrädesrätten
            gällt efter t.ex. övertagandeavtal eller motsvarande mellan privata
            företag. I rapporten konstateras också att det finns möjligheter
            att avtala bort företrädesrätten. Detta kan ske genom att kommunen,
            entreprenören och den fackliga eller de fackliga parterna sluter
            en överenskommelse som innebär att 25--27 §§ LAS inte skall gälla
            vid övergången av verksamheten. I vissa fall krävs också medgivande
            från den enskilde arbetstagaren.
          </note>
          <note>
            Vid tillsättning av statliga tjänster skall enligt grundlagen
            avseende fästas endast vid sakliga grunder, såsom förtjänst och
            skicklighet (11 kap.
          </note>
          <note>
            9 § RF). Enligt lagen om offentlig anställning skall numera skickligheten
            sättas främst (4 kap. 3 §
          </note>
          <note>
            LOA). Några motsvarande regler finns inte för den privata sektorn.
          </note>
          <note>
            Inom Finansdepartementet håller vi just nu på att avsluta ett
            arbete med att ta fram ett cirkulär om organisations- och strukturförändringar
            inom statsförvaltningen. Cirkuläret, som inom kort kommer att
            skickas ut till chefer och handläggare inom regeringskansliet,
            beskriver de principer som bör gälla vid genomförande av strukturförändringar
            inkl. privatisering och bolagisering av statlig verksamhet. En
            viktig grundprincip i cirkuläret är att i de fall arbetsuppgifter
            förs över från en nedlagd myndighet till en nybildad eller redan
            existerande myndighet, bör i första hand den personal erbjudas
            anställning som i den nedlagda myndigheten hade motsvarande arbetsuppgifter.
            Samma princip bör enligt cirkuläret vara en utgångspunkt vid förhandlingar
            i samband med t.ex. bolagisering.
          </note>
          <note>
            Jag anser att cirkulärets riktlinjer ger en god grund också för
            att motverka diskriminering av gravida och föräldralediga kvinnor
            i samband med strukturförändringar inom statsförvaltningen. Det
            är viktigt att dessa kvinnors situation uppmärksammas, och jag
            kommer i olika sammanhang att medverka till att så sker.
          </note>
          <note type="speaker">
            Anf. 134 INGER LUNDBERG (s):
          </note>
          <note>
            Herr talman! Jag vill tacka finansministern för svaret på frågan.
            Jag kan ändå inte undgå att säga att jag är litet förvånad över
            att det är finansministern och inte civilministern som besvarar
            frågan.
          </note>
          <note>
            Det pågår ett stort systemskifte inom den offentliga verksamheten,
            och det påverkar samhället på många sätt. Bl.a. påverkar det de
            anställdas förhållanden och situationen på arbetsmarknaden.
          </note>
          <note>
            Risken är uppenbar att förändringarna kan leda till att svaga
            grupper på arbetsmarknaden slås ut i samband med ägarskiften.
            Därför är jag litet förvånad över att regeringen inte har givit
            ett departement uppgiften att till fullo följa, utvärdera och
            föreslå förändringar i samband med det systemskifte som nu pågår.
          </note>
          <note>
            Som finansministern själv konstaterar tolkas företrädesrätten
            olika i olika kommuner. Flera kommuner och landsting har vägrat
            att skriva på avtal som garanterar de anställda turordningsrätt
            när den nya arbetsgivaren skall anställa folk. Det påverkar kanske
            priset på entreprenaden. Får entreprenören välja de som har de
            bästa förutsättningarna på arbetsmarknaden kanske priset blir
            billigare för kommunen.
          </note>
          <note>
            En grupp som drabbas är de gravida och föräldralediga kvinnorna.
            Det blir allt vanligare att tjejer känner att de måste korta av
            föräldraledigheten för att bevaka sin plats på arbetsmarknaden.
            Arbetsrätten är inte en gång för alla given. Kvinnornas ställning
            på arbetsmarknaden är något som vi åter och återigen måste erövra.
            Är det finansministerns uppfattning att turordningsreglerna skall
            gälla vid omstruktureringar i kommuner, landsting och statsförvaltningen?
            Kommer finansministern att vara tydlig gentemot sina partivänner
            och andra borgerliga företrädare ute i landet på den punkten?
          </note>
          <note>
            Anf. 135 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Det är korrekt som både Inger
          </note>
          <note>
            Lundberg påpekade och som jag nämnde i mitt svar att reglerna
            tolkas olika i olika kommuner och landsting. Icke desto mindre
            är det korrekt att inget fall har gått till domstol. Man har uppenbarligen
            kunnat lösa detta problem utan att skapa några svåra konflikter.
          </note>
          <note>
            Det är oerhört centralt att kvinnors rätt på arbetsmarknaden
            -- vare sig de råkar vara gravida, har varit eller kommer att
            vara föräldralediga -- är stark och att kvinnorna har samma möjligheter
            att förvärvsarbeta som männen. Jag kan försäkra Inger
          </note>
          <note>
            Lundberg att detta är en uppfattning som genomsyrar många av
            de förslag som regeringen lägger fram, inte minst från jämställdhetsminister
          </note>
          <note>
            Bengt Westerberg eller mig i samband med andra regler som rör
            anställningsförhållanden inom den offentliga sektorn. Jag gav
            rikliga prov på detta när det gäller den statliga förvaltningen.
            Där är ambitionen att se till att man inte går någons rätt för
            när.
          </note>
          <note>
            Vidare har vi de arbetsrättsliga reglerna. Inger
          </note>
          <note>
            Lundberg är inte obekant med att det pågår ett utredningsarbete
            som kommer att skickas, eller just har skickats, på remiss --
            jag är inte riktigt säker på vilket. Det finns anledning att studera
            remissvaren noga. Sedan kommer med stor säkerhet regeringen att
            återkomma till riksdagen med synpunkter på de olika förslagen.
          </note>
          <note type="speaker">
            Anf. 136 INGER LUNDBERG (s):
          </note>
          <note>
            Herr talman! Jag har stor respekt för Folkpartiets förhållningssätt
            i jämställdhetsfrågor. Men det lär väl också vara så att ni inte
            bara befinner er i gott sällskap i den nuvarande regeringskonstellationen.
          </note>
          <note>
            Till syvende och sist är det den grå vardagen som de arbetsrättsliga
            reglerna berör.
          </note>
          <note>
            Det talas nu om att arbetsgivarna skall få välja ut
          </note>
          <note>
            20 % av arbetskraften. Är det givet att det bland dessa 20 %
            kommer att finnas graviditetslediga och föräldralediga kvinnor?
            Är inte risken uppenbar, fru finansminister, att om vi inte hjälps
            åt att slåss för turordningsregler och arbetsrättsliga regler
            att just kvinnor som ibland befinner sig i en litet skörare situation
            än andra på arbetsmarknaden kommer att höra till förlorarna?
          </note>
          <note>
            Anf. 137 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Som Inger Lundberg säkert förstår är jag inte beredd
            att kommentera enskildheter i förslaget från Arbetsrättsliga kommittén
            för regeringens räkning. Vi får återkomma till den frågan.
          </note>
          <note>
            Det är till stor fördel för kvinnorna om problemen kan lösas.
            Det är angeläget att se till att det skapas möjligheter i Sverige
            för att småföretag både kan bildas och får växa litet grand. Det
            råkar förhålla sig så att i stora delar av landet är det faktiskt
            i första hand kvinnor som startar småföretag. I den mån bildandet
            av småföretag kan underlättas med några förändringar i den arbetsrättsliga
            lagstiftningen eller med hjälp av andra förändringar, tror jag
            att det skulle vara till fördel för kvinnors möjligheter att försörja
            sig själva. De kan ju önska detta snarare än att vara anställda.
          </note>
          <note>
            Låt mig återigen försäkra att när olika ministrar framför synpunkter
            och förslag talar de för hela regeringen. Det finns inte några
            skillnader i detta avseende.
          </note>
          <note type="speaker">
            Anf. 138 INGER LUNDBERG (s):
          </note>
          <note>
            Herr talman! En enskildhet där finansministern kan ha en uppfattning
            gäller just synen på omstruktureringar inom den offentliga sektorn.
          </note>
          <note>
            Skall turordningsreglerna gälla eller inte?
          </note>
          <note>
            Vi kommer förmodligen snart att få ett EES-avtal.
          </note>
          <note>
            Det finns ett EG-direktiv som ställer krav på att arbetsrättsliga
            regler skall gälla i samband med ägarskiften. Kommer finansministern
            för sin del att se till att Sverige till fullo lever upp till
            det EG-
          </note>
          <note>
            direktivet och slår vakt om turordningsreglerna vid förändringar
            i den offentliga sektorn?
          </note>
          <note>
            Anf. 139 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Jag skall inte upprepa det svar jag gav inledningsvis.
            Jag hänvisar till svaret. Det svar
          </note>
          <note>
            Inger Lundberg efterfrågar gav jag i mitt första anförande.
          </note>
          <note type="speaker">
            Anf. 140 INGER LUNDBERG (s):
          </note>
          <note>
            Herr talman! Det svar som gavs i det första anförandet var inte
            tydligt. Finansministern sade att hon för sin del vill arbeta
            för att kvinnor skall ha en stark ställning på arbetsmarknaden.
            Det är bra, och det är vi eniga om.
          </note>
          <note>
            Men är finansministern beredd att ta ''fighten'' mot de kommunpolitiker
            i landet som säljer bort turordningsregler, dvs. gravida och föräldralediga
            kvinnors rätt, för att få entreprenader som uppfattas som lönsamma?
            Det är viktigt att få svar på den frågan.
          </note>
          <note>
            Anf. 141 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Jag anser att Inger Lundberg inte har kunnat påvisa
            att det skulle förhålla sig på det sätt som Inger Lundberg beskriver.
            De uppgifter som hon nämner har inte gått att verifiera. Trots
            att det tolkas litet olika i olika kommuner, har inga fall gått
            till domstol. Uppenbarligen har man i olika situationer på ett
            någorlunda tillfredsställande sätt kunnat lösa detta.
          </note>
          <note>
            Jag har själv redovisat hur arbetet med att skapa ett formulär
            för hantering av frågorna vad gäller avknoppning, samt bolagisering
            och privatisering inom statsförvaltningen, pågår. Jag har redovisat
            några principer, varav en viktig grundprincip vid omstruktureringar
            av det här slaget är att den personal som hade motsvarande arbetsuppgift
            tidigare i första hand bör erbjudas anställning.
          </note>
          <note>
            Detta sätt skiljer sig på ett fördelaktigt sätt från några av
            de tillvägagångssätt som vid större statliga omstruktureringar
            användes av den förra regeringen.
          </note>
          <note>
            Överläggningen var härmed avslutad.
          </note>
          <note>
            21 § Svar på fråga 1992/93:625 om BNP och
          </note>
          <note>
            EG-förhandlingarna
          </note>
          <note>
            Anf. 142 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Lena Klevenås har frågat utrikeshandelsministern
            om Sverige i EG-
          </note>
          <note>
            förhandlingarna vid beräkning av BNP kommer att dra av värdet
            av de tjänster som utförs inom barnoch äldreomsorgen.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Lena Klevenås fråga är föranledd av uppgifter i pressen om Sveriges
            bidrag till EG:s budget vid ett medlemskap. Hittills gjorda beräkningar
            visar på att detta bidrag kommer att bli betydande även om beloppen
            fortfarande är osäkra.
          </note>
          <note>
            Mot den bakgrunden anmälde Sverige redan i öppningsanförandet
            att storleken på detta bidrag kunde innebära problem. Lösningar
            som tillämpats i liknande situationer vid tidigare anslutningar
            måste därför studeras närmare. Denna process pågår fortfarande
            i regeringskansliet. Regeringen kommer, när denna diskussion är
            avslutad, att närmare fastställa vilka krav som bör ställas i
            förhandlingarna.
          </note>
          <note>
            Vad beträffar storleken på Sveriges BNP i relation till EG-länderna
            är det som Lena Klevenås säger.
          </note>
          <note>
            Vår ekonomis speciella karaktär med stor offentlig sektor, hög
            förvärvsfrekvens, relativt liten informell ekonomi etc. talar
            för att vår BNP på ett mer korrekt sätt värderar bl.a. kvinnors
            arbete i vård och omsorg i jämförelse med EG-länderna.
          </note>
          <note>
            Detta måste naturligtvis ingå som en utgångspunkt i regeringens
            diskussioner.
          </note>
          <note type="speaker">
            Anf. 143 LENA KLEVENÅS (s)
          </note>
          <note>
            Herr talman! Jag tackar finansministern för svaret, och jag är
            helt nöjd med att det är finansministern som svarar.
          </note>
          <note>
            I en notis i tidningen Arbetet den 1 april läste jag att Sverige
            vill ha EG-rabatt. Jag funderade en stund över om det var ett
            skämt eller inte. Men det var inget skämt. Det pågår tydligen
            i regeringen diskussioner om att räkna om Sveriges BNP inför
          </note>
          <note>
            EG-förhandlingarna för att kunna få en rabatt.
          </note>
          <note>
            Man anser tydligen att dessa 20 miljarder kronor, som vi enligt
            gängse beräkningar skulle betala, är för mycket. Jag antar att
            det är problemet.
          </note>
          <note>
            Det är anmärkningsvärt att man manipulerar med det här begreppet.
            För mig har det här begreppet framstått som ett närmast heligt
            begrepp, och jag har uppfattat att det har varit så även för finansministern.
          </note>
          <note>
            Manipulerandet bekymrar mig ur två aspekter.
          </note>
          <note>
            Varför skall man dra av just värdet för tjänster inom barn- och
            äldreomsorg? Är värdet av dessa tjänster lika med noll? Är värdet
            av dessa kvinnors arbete ingenting? Är det så, att ju fler kvinnor
            som arbetar i ett land desto fattigare är landet? Enligt uppgifter
            i pressen ter sig Sverige rikare än det är, därför att kvinnor
            arbetar. Vi kvinnor upplever det inte så utan faktiskt tvärtom.
          </note>
          <note>
            Det stod också i artikeln att köpkraften inte är så stor som
            den verkar vara med vår höga BNP, därför att det är kvinnor som
            tjänat dessa pengar. Jag vill fråga finansministern: Tillför kvinnor
            något med sitt arbete inom vård och omsorg? Kanske finns det snarare
            något som man borde lägga till BNP, nämligen det oavlönade arbete
            som många kvinnor utför i hemmen.
          </note>
          <note>
            Anf. 144 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! På Lena Klevenås fråga om kvinnor tillför något,
            vill jag obetingat svara ja. Kvinnor utför oerhört mycket värdefulla
            och viktiga arbetsuppgifter. Det är alldeles självklart.
          </note>
          <note>
            Jag tycker att Lena Klevenås borde studera den här artikeln i
            Arbetet, vilken hon uppenbarligen till en del missuppfattat. Slutsatsen
            som hon drar, nämligen att det skulle manipuleras och olika saker
            i vår BNP skulle dras av, är ju något egenartad.
          </note>
          <note>
            Jag är också förvånad över att Lena Klevenås säger att det tydligen
            pågår en diskussion. Detta problemkomplex anhängiggjordes redan
            vid förhandlingarnas början den 1 februari i utrikeshandelsministerns
            öppningsanförande. Det anförandet har varit dels föremål för diskussion,
            dels publicerats i ett stort antal tidningar. Det är mycket tydligt
            angivet att det kunde innebära problem att vi skulle komma att
            betala så pass mycket pengar och att det handlar om med vilken
            takt som betalningen skall fasas in i medlemskapets budget.
          </note>
          <note>
            Mer konkret handlar det om att vi på grund av den svenska ekonomins
            struktur registrerar en massa saker i våra statistiska tabeller,
            vilket man inte gör i andra ekonomier. På detta sätt mäter vi
            med hjälp av statistik olika saker. Det är inget särskilt märkvärdigt
            med det. Det är ett mycket bra sätt.
          </note>
          <note>
            Men det skiljer sig från de sätt som en del andra ekonomier är
            uppbyggda på, där man inte registrerar på samma sätt.
          </note>
          <note>
            Jag antar att man i den här artikeln i Arbetet, och i några andra
            tidningsartiklar med samma tema, har som utgångspunkt att det
            innebär en överskattning genom att vi registrerar mer än andra
            länder. BNP
          </note>
          <note>
            ser alltså ut att vara litet högre än det borde vara om registreringen
            gjordes på samma sätt som i andra länder. Det är viktigt att man
            har de här olika sätten att registrera på i åminne, när man diskuterar
            hur mycket Sverige skall betala.
          </note>
          <note type="speaker">
            Anf. 145 LENA KLEVENÅS (s):
          </note>
          <note>
            Herr talman! Det som förvånar mig, finansministern, är att man
            helt plötsligt, därför att man vill att Sverige skall få en rabatt
            på medlemsavgiften, kan justera det här begreppet.
          </note>
          <note>
            Jag förstår inte riktigt hur man i fortsättningen skall räkna
            Sveriges tillväxt, som ju är ett mål för den ekonomiska politiken.
            Det har vi talat om tidigare.
          </note>
          <note>
            Tillväxten räknas ju som en procentuell ökning av
          </note>
          <note>
            BNP. Hur skall vi jämföra vår BNP med andra länder i andra sammanhang?
          </note>
          <note>
            Med allt tal om att Sverige halkar efter, hur skall vi räkna
            om vår BNP kanske helt plötsligt är 1 % eller rent av 0 %? Det
            blir ju ett stup, ett sträck rakt ned, i alla kurvor som Näringslivets
            EG-fakta ger ut, om
          </note>
          <note>
            Sveriges BNP och tillväxt skall jämföras med
          </note>
          <note>
            OECD:s. Hur skall vi kunna sätta upp det här som mål, om vi i
            vissa sammanhang kan ändra beräkningsgrunden?
          </note>
          <note>
            Anf. 146 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Låt mig nämna att tillväxt är något mer än en viss
            nivå. Tillväxt är en förändringstakt, som kan mätas. Den beskriver
            förhållanden även om nivån, den kaka som man mäter, råkar vara
            registrerad på annat sätt i Sverige än i andra länder.
          </note>
          <note>
            Det problem som Lena Klevenås tar upp tror jag inte kommer att
            aktualiseras.
          </note>
          <note>
            Jag tycker inte att den här diskussionen har uppkommit helt plötsligt.
            Tvärtom tror jag att den kommer att föras med stor intensitet,
            därför att det är betydelsefullt att de fördelar som Sverige får
            av ett medlemskap inte motsvaras av att vi betalar för mycket.
            Det är en diskussion som kommer att vara av stort intresse för
            det svenska folket. Det är också oerhört viktigt och centralt
            att utrikeshandelsministern redan på detta tidiga stadium har
            aktualiserat problemet.
          </note>
          <note type="speaker">
            Anf. 147 LENA KLEVENÅS (s):
          </note>
          <note>
            Herr talman! Kvinnorna i Europa längtar efter att
          </note>
          <note>
            Sverige skall bli medlem. De ser Sverige som en förebild och
            vill att vi i Sverige skall hjälpa dem att höja nivån på deras
            barn- och äldreomsorg så att den närmar sig Sveriges. Det känns
            väldigt konstigt för dem, och även för oss svenska kvinnor, att
            det med detta resonemang kan te sig som att kvinnors arbete inte
            är något värt.
          </note>
          <note>
            Jag tycker att det är ganska genant. Skall vi bidra med så litet
            som möjligt och få ut så mycket som möjligt av EG-medlemskapet?
            Jag tänker på jordbruksförhandlingarna. Där håller vi också på
            att konstruera nya begrepp. Vi kallar helt plötsligt vårt jordbruk
            för subarktiskt för att vi skall få så mycket bidrag som möjligt.
          </note>
          <note>
            Jag tycker att det rimmar illa med rättvisa, solidaritet och
            med att vi skall samarbeta med dessa länder i Europa på ett bra
            sätt när vi i den ena situationen skall te oss så fattiga som
            möjligt, när vi i själva verket är mycket rika, och i den andra
            helt plötsligt -- jag tycker att det är helt plötsligt, för jag
            har inte varit med om det tidigare -- skall räkna
          </note>
          <note>
            BNP på ett annat sätt och även betrakta vårt jordbruk på ett
            helt nytt sätt.
          </note>
          <note>
            Anf. 148 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Det är fel när Lena Klevenås säger att t.ex. kvinnors
            arbete inte skulle vara värt någonting, vare sig man räknar på
            det ena eller det andra sättet. Jag tycker att den slutsatsen
            är helt galen. Jag accepterar inte den premissen. Det är i sak
            fel och har inte heller någon relevans för det som frågan gällde,
            nämligen om Sverige i EG-
          </note>
          <note>
            förhandlingarna kommer att bete sig på det ena eller det andra
            sättet vad gäller värdet av olika tjänster som utförs av kvinnor.
          </note>
          <note type="speaker">
            Anf. 149 LENA KLEVENÅS (s):
          </note>
          <note>
            Herr talman! Anser statsrådet att man i EG-
          </note>
          <note>
            förhandlingarna vid beräkningen av BNP måste dra av värdet av
            de tjänster som utförs inom barn- och äldreomsorgen?
          </note>
          <note>
            Anf. 150 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Det är mycket viktigt att man i diskussionen om
            medlemskapet och förhandlingarnas uppläggning ser till att vi
            för svenskt vidkommande kan få ut så mycket som möjligt. Det är
            ett gemensamt intresse, hoppas jag, för Lena Klevenås och mig.
            Då är det självklart intressant att se om den svenska metoden
            att registrera olika saker får konsekvenser för den ena eller
            den andra faktorn i dessa förhandlingar och diskussioner. Det
            har inte ett smack att göra med huruvida man värderar kvinnors
            arbete på ett visst sätt i Sverige, därför att vi har den grundläggande
            föreställningen att det är viktigt att kvinnor kan förvärvsarbeta
            och ha en egen ekonomi, eller med sättet att registrera motsvarande
            verksamheter i andra länder.
          </note>
          <note>
            Jag delar Lena Klevenås uppfattning, eller snarare tro, att det
            finns ganska många kvinnor i andra länder som ser det som en fördel
            att Sverige kan komma med i EG, därför att vi då kan bidra med
            att sprida våra grundläggande värderingar om kvinnors rätt till
            ett eget förvärvsarbete.
          </note>
          <note>
            Överläggningen var härmed avslutad.
          </note>
          <note>
            22 § Svar på frågorna 1992/93:635 och 646 om lösningar på arbetslösheten
            i Europa
          </note>
          <note>
            Anf. 151 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Ulrica Messing och Martin Nilsson har båda frågat
            mig vilka konkreta förslag till åtgärder mot arbetslösheten i
            Europa som jag hade med mig till mötet i Luxemburg mellan EG-
            och
          </note>
          <note>
            EFTA-ländernas finans- och ekonomiministrar för två veckor sedan.
          </note>
          <note>
            Jag besvarar frågorna i ett sammanhang.
          </note>
          <note>
            Låt mig först säga att jag helt delar frågeställarnas oro för
            den höga och stigande arbetslösheten i
          </note>
          <note>
            Europa. Jag delar också uppfattningen att ett ökat samarbete
            mellan länderna i Europa är nödvändigt för att åstadkomma högre
            tillväxt och sysselsättning. Detta är också en allmänt omfattad
            uppfattning i Europa.
          </note>
          <note>
            Jag ser Luxemburgmötet som en viktig manifestation från regeringarna
            att arbetslösheten nu nått oacceptabelt höga nivåer. Den vilja
            till ökat ekonomisk-politiskt samarbete i Europa, som mötet är
            ett uttryck för, är utomordentligt betydelsefull för Sverige som
            ett litet, utrikeshandelsberoende land.
          </note>
          <note>
            Det föreligger en betydande samsyn i Europa, inte bara om vilka
            problemen är, utan också om hur de skall angripas. Detta framgår
            bl.a. av de rapporter -- från såväl EG- som EFTA-sidan -- som
            lades fram inför mötet. Det råder fullständig enighet om att sunda
            offentliga finanser och låg inflation är avgörande för att skapa
            det förtroende som krävs hos de olika aktörerna i ekonomin och
            att åstadkomma varaktigt lägre räntor.
          </note>
          <note>
            Genomgående i Europa läggs också mycket stor vikt vid avregleringar
            och strukturella förändringar som stärker konkurrensen, ökar flexibiliteten
            och på andra sätt förbättrar ekonomiernas funktionssätt. Detta
            gäller bl.a. de olika reglerna på arbetsmarknaden och inom socialförsäkringarna.
          </note>
          <note>
            EES-avtalet utgör en betydelsefull ram för olika strukturåtgärder
            i Europa. Mötet gav mig ett utmärkt tillfälle att betona vikten
            av att EES-
          </note>
          <note>
            avtalet snarast ratificeras, så att det kan träda i funktion.
          </note>
          <note>
            Jag underströk vidare den viktiga roll som arbetsmarknadspolitiken
            har för att hålla de arbetslösa aktiva och att behålla deras anknytning
            till arbetsmarknaden. Därvid framhöll jag också de satsningar
            som regeringen gör för att utbilda människor som hamnat utanför
            den reguljära arbetsmarknaden. Det var intressant att notera att
            vi här i Sverige är långt ifrån ensamma om att göra förändringar
            i olika regelverk som ökar motiven till arbete och främjar en
            väl fungerande lönebildning.
          </note>
          <note>
            Ett annat politikområde med betydande aktivitet i
          </note>
          <note>
            Europa är skatterna. Jag kunde konstatera att
          </note>
          <note>
            Sverige, efter den stora skattereformen och de ytterligare skatteförändringar
            som genomförts av den här regeringen, ligger väl framme i Europa
            när det gäller tillväxt- och sysselsättningsvänligt skattesystem.
          </note>
          <note>
            Vad gäller åtgärder på kort sikt läggs stor tonvikt i
          </note>
          <note>
            Europa på ökade investeringar i vägar och järnvägar. Detta ligger
            helt i linje med den svenska politiken, och jag kunde redovisa
            de mycket stora satsningar som regeringen gör på infrastrukturen.
          </note>
          <note>
            Det handlar för de närmaste fyra åren om en fyrdubbling av investeringsvolymen
            varje år jämfört med 80-talet.
          </note>
          <note>
            Jag kunde också berätta om de förbättrade möjligheter som nu
            skapas för att Nordiska investeringsbanken skall kunna medverka
            i finansieringen av infrastrukturinvesteringar. Dels har en 50-procentig
            kapitalhöjning nyligen skett i banken, dels kommer inom kort regelförändringar
            att göras som ökar möjligheterna för banken att medverka i denna
            typ av finansiering.
          </note>
          <note>
            Vidare har NIB aktiverat sina kontakter med
          </note>
          <note>
            Europeiska investeringsbanken med sikte på samfinansiering av
            konkreta projekt. Detta öppnar intressanta möjligheter att med
            olika projekt knyta
          </note>
          <note>
            Norden närmare Europa.
          </note>
          <note>
            Jag vill också nämna att det på svenskt initiativ sedan i höstas
            pågått ett arbete mellan de nordiska länderna, med sikte på att
            tidigarelägga genomförandet av infrastrukturinvesteringar som
            berör mer än ett nordiskt land. Jag är övertygad om att detta
            arbete har bidragit till den ökning av investeringarna som nu
            äger rum också i de andra nordiska länderna.
          </note>
          <note type="speaker">
            Anf. 152 ULRICA MESSING (s):
          </note>
          <note>
            Herr talman! Jag vill börja med att tacka finansministern för
            svaret. Vi är många som tar arbetslösheten på stort allvar. Det
            förutsätter att vi är lika många som är beredda att diskutera
            olika förutsättningar och föreslå olika åtgärder som kan dämpa
            arbetslösheten.
          </note>
          <note>
            Sverige är långt ifrån ensamt om att uppleva den djupa lågkonjunkturen.
            Många andra länder har drabbats på liknande sätt. Framför allt
            det senaste årets heta och intensiva diskussioner om våra egna
            möjligheter att påverka konjunkturen via både ekonomiska och politiska
            beslut har varit många.
          </note>
          <note>
            Jag tror att det till stor del har medfört att flera har upptäckt
            hur stora arbetsfält politiken och ekonomin egentligen är, hur
            pengar rör sig fritt och hur mycket vi påverkas av varandras situationer.
          </note>
          <note>
            EFTA-ländernas initiativ till att ha ett möte mellan
          </note>
          <note>
            EG- och EFTA-ländernas finansministrar var därför klokt. Arbetslösheten
            kräver gemensamma krafttag. Arbetslösheten är dessutom en viktig
            framtidsfråga. Många politiska frågor framöver kommer att utgå
            från gemensamma förutsättningar att skapa arbeten och ett gemensamt
            ansvar för att försöka fördela de resurser som vi har.
          </note>
          <note>
            Jag var därför intresserad av att mer konkret få veta vilka förslag
            och synpunkter som finansministern hade med sig från svensk sida
            och vilka förslag till lösningar från andra länder som finansministern
            är beredd att mötas av, vilka möjligheter Sverige har att gå in
            med olika åtgärder och vad Sverige kan ge i ett sådant samarbete.
          </note>
          <note>
            Anne Wibble sade efter konferensen att det från
          </note>
          <note>
            Sveriges sida inte kan bli fråga om att stimulera tillväxten
            med finanspolitiska medel som innebär ökade utgifter, utan åtstramningen
            måste fortsätta, med lägre räntor som hägrande mål. Jag tror att
            finansministern och jag kan vara ense om att vi har en dålig ekonomi,
            att pengarna i stort sett är slut, kanske t.o.m. mer än slut.
            Det är allvarligt, inte bara nu utan också längre in i framtiden.
          </note>
          <note type="speaker">
            Anf. 153 MARTIN NILSSON (s):
          </note>
          <note>
            Herr talman! Jag vill också tacka finansministern för svaret,
            som jag tycker är ett ganska klart, precist och konkret svar på
            frågan vilka krav och åsikter som fördes fram. Det tycker jag
            var bra.
          </note>
          <note>
            Jag delar synen att arbetslösheten i dag är det grundläggande
            och stora problemet -- det är därför som jag har ställt frågan.
            Många är överens om att vägen ut ur arbetslösheten är någon form
            av större inslag av konjunkturpolitik och efterfrågestimulanser
            i samhället.
          </note>
          <note>
            Problemet med regeringen är att den i mångt och mycket kom till
            på grundval av en politik som byggde på en högkonjunktur och ett
            utbudsprogram snarare än ett efterfrågeprogram.
          </note>
          <note>
            Jag tycker att regeringen har haft svårt att byta ståndpunkt
            i ett antal frågor. Det som vi diskuterar nu är något av samma
            problem. När finansministern kom hem från mötet var det främsta
            budskapet till tidningarna att mötet i och för sig inte medförde
            någonting konkret, men att det hade en psykologisk effekt.
          </note>
          <note>
            Jag skall inte gå in på någon diskussion om regeringens möten
            och deras psykologiska effekter.
          </note>
          <note>
            Det hade man kunnat diskutera efter augusti, efter
          </note>
          <note>
            Harpsund, osv. Men det är viktigt att inte bara mötas. Det finns
            också ett behov av att skapa ett konkret innehåll som utgår från
            synen att det är genom att bekämpa arbetslösheten som man kan
            skapa sunda statsfinanser. Också vi är oroade för den ekonomisk-politiska
            situation som vi befinner oss i och de växande budgetunderskotten,
            som vi riskerar att få betala någon gång i framtiden. Men om det
            inte görs någonting åt arbetslösheten, kommer skulderna och underskotten
            att öka ännu mer. Därför behövs det åtgärder nu på ett internationellt
            plan, eftersom det är där som en konjunkturpolitik kan bli effektiv.
          </note>
          <note>
            Anf. 154 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Man skall inte underskatta betydelsen av psykologin.
            Den spelade en icke oväsentlig roll under flera av förloppen under
            slutet av 80-talet och under en del valutaturbulenser i olika
            länder förra året. Den psykologiska effekten av att EG:s och
          </note>
          <note>
            EFTA:s finansministrar för första gången tog sig samman och anordnade
            detta möte och tog fram rapporter om de enskilda länderna inom
            EFTA och inom EG är mycket positiv. Den illustrerar för en massa
            människor som är utan jobb att regeringarna i dessa länder inkl.
            Sverige inte accepterar läget som det är, utan man anser att det
            behövs göras någonting åt det. Snarare kan man vara förvånad över
            att många länder inte har tagit sådana här initiativ tidigare.
          </note>
          <note>
            Det var bra att mötet blev av. Man skall inte underskatta den
            psykologiska effekten av att mötet har hållits. Det var första
            gången man hade ett möte, och det fanns en konkret vilja att diskutera
            problemet och att inventera vilka insatser som är betydelsefulla
            och verksamma för att åstadkomma en bättre ekonomisk situation.
            Vi talade rätt mycket om efterfrågan. För svensk del gällde det
            i första hand utländsk efterfrågan.
          </note>
          <note>
            Martin Nilsson nämnde någonting om att det är synd att inte regeringen
            tänker byta strategi. Låt mig försäkra att det tänker vi absolut
            inte göra. Det vore förödande för just de arbetslösa, som vi alla
            är måna om. De skall inte behöva förbli arbetslösa, utan de skall
            i stället kunna få jobb. Trots att det kan krävas en del svåra
            beslut, handlar det om att ta sig an problemen och inte skjuta
            dem på framtiden. Vi måste ha en finanspolitisk saneringsstrategi.
            Därmed möjliggör man för den expansion som kan bli följden av
            lägre räntor och en bättre växelkurs. Detta är en strategi som
            är väl genomarbetad och som på viktiga punkter sammanfaller med
            strategin i andra länder i
          </note>
          <note>
            Europa. Därmed har den bäst förutsättningar för att lyckas, dvs.
            att ge flera jobb.
          </note>
          <note type="speaker">
            Anf. 155 MARTIN NILSSON (s):
          </note>
          <note>
            Herr talman! Jag tackar finansministern för svaret.
          </note>
          <note>
            Det är i och för sig sant att det finns en psykologisk effekt
            som inte skall underskattas. Tyvärr har det visat sig att effekten
            inte enbart har varit positiv, utan ibland har den varit negativ.
            Vi är rädda för att flera sådana här möten utan konkreta åtgärder
            riskerar att få en mer negativ än positiv effekt.
          </note>
          <note>
            Jag skulle vilja fråga finansministern: Vad blir nästa steg?
            Vad planerar regeringen för ytterligare åtgärder? Vi är helt överens
            med regeringen om att det självfallet är viktigt och bra med den
            här sortens överenskommelser.
          </note>
          <note>
            Jag kan ändå inte låta bli att uttrycka en viss besvikelse. Regeringen
            håller fast vid sin linje. Det är finanspolitiska åtstramningar
            som skall ta
          </note>
          <note>
            Sverige ur krisen. Men det är ett kortsiktigt tänkande. Jag vet
            att det självfallet är viktigt att hålla räntorna nere. Men problemet
            är just nu att åtstramningarna tenderar att fördjupa lågkonjunkturen.
            Vi vet att det behövs internationella överenskommelser kring en
            finanspolitisk expansion, vilket borde ha varit möjligt att åstadkomma.
            Jag hoppas att vi får tillfälle att återkomma till detta.
          </note>
          <note type="speaker">
            Anf. 156 ULRICA MESSING (s):
          </note>
          <note>
            Herr talman! Finansministern har rätt när hon resonerar om vikten
            av psykologiska effekter. Jag tror att det är rätt signal. Det
            är väl egentligen inget problem när man går in med tydliga politiska
            och psykologiska signaler, utan problemet är snarare att man går
            in med alldeles för otydliga politiska signaler. Valutaspekulationen
            i Sverige i höstas, t.ex., utlöstes väl inte av för starka politiska
            eller psykologiska budskap. Det är bra att ha med sig i bagaget
            när vi i framtiden skall diskutera de politiska förutsättningarna
            för att kunna vara med att styra och bestämma.
          </note>
          <note>
            Finansministern hänvisade i svaret bl.a. till att avregleringar
            och strukturella förändringar skall bidra till att stärka konkurrensen
            och förbättra ekonomiernas funktionssätt. Jag vill då fråga om
            det finns någon automatik mellan avreglering och fler arbetstillfällen.
          </note>
          <note>
            Anf. 157 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Jag börjar med den avslutande frågan. Det finns
            mycket sällan någon direkt ekonomisk automatik. Det ekonomiska
            förloppet och den ekonomiska processen fungerar ofta så, att när
            man drar i en tåt reagerar människor, myndigheter och företag
            på ett visst sätt. Om ekonomin fungerar bra, åstadkommer man så
            småningom någon sorts förbättring för enskilda människor. Det
            beslut som man fattar innebär rätt sällan konkret att just en
            viss person skall få ett jobb. Det åstadkoms t.ex. genom arbetsmarknadspolitiska
            insatser och i en del fall via infrastruktursatsningar. Men de
            indirekta effekterna är i de flesta fall långt viktigare. Därför
            vore det synd att bortse från dem.
          </note>
          <note>
            Låt mig också nämna att när det gällde de konkreta åtgärder som
            olika länder hade att redovisa låg
          </note>
          <note>
            Sverige mycket långt framme. Det var uppenbart att den svenska
            ekonomiska politiken mycket väl följer riktlinjerna. Till sin
            omfattning bidrar den faktiskt till större tillväxtfrämjande insatser
            än flera andra länders ekonomiska politik. Utan att vilja skryta
            tycker jag ändå att både Sverige och de övriga nordiska länderna
            kunde visa på en viss framförhållning och ett visst förutseende
            som var värda att ta efter. Man skulle snarare önska att en del
            andra länder gjorde samma typ av byte och t.ex.
          </note>
          <note>
            spenderade mindre på transfereringar och mera på tillväxtstimulerande
            investeringar och utbildningsinsatser.
          </note>
          <note type="speaker">
            Anf. 158 ULRICA MESSING (s):
          </note>
          <note>
            Herr talman! Jag vet att arbetslösheten är en svår fråga att
            diskutera. Det handlar om många olika åtgärder och insatser för
            att kunna vända trenden.
          </note>
          <note>
            Vi skulle kunna diskutera arbetslösheten länge och komma fram
            till olika förslag. Men jag vill avsluta med att fråga finansministern:
            Vilka konkreta frågor tror finansministern att man inom EG- och
          </note>
          <note>
            EFTA-länderna har möjlighet att ganska snart börja samarbeta
            kring, bortsett från de mer formella frågorna som man redan nu
            kan vara överens om? Finns det någon konkret fråga där man ganska
            snart kan gå in i ett stort gemensamt samarbete mellan länderna
            för att försöka dämpa arbetslösheten?
          </note>
          <note type="speaker">
            Anf. 159 MARTIN NILSSON (s):
          </note>
          <note>
            Herr talman! Förvisso ligger vi i Sverige långt framme, finansministern.
            Vi skall vara glada och stolta över det och över att vi alla här
            har varit med om att skapa och driva fram infrastruktursatsningar,
            ROT-program, osv.
          </note>
          <note>
            Problemet har varit att det är regeringen som ofta har utgjort
            bromskloss. Man har långsamt retirerat innan man har gått med
            på den sortens politik. När man nu försöker komma fram till en
            gemensam politik i Europa, går man inte ut med dessa åtgärder,
            utan man ägnar sig åt allmänt prat om sunda statsfinanser. Nu
            behövs det stora investeringsprogram i Europa för stora gemensamma
            projekt. Jag ser med intresse fram emot det svar som finansministern
            skall lämna på
          </note>
          <note>
            Ulrica Messings konkreta fråga.
          </note>
          <note>
            Jag tycker också att det är viktigt att få veta vilken den konkreta
            strategin är, vilket jag önskar att statsministern tar sig tid
            att ge besked om. Avser finansministern att kalla samman nya dylika
            möten som de ni har haft i Luxemburg? Planerar man för nya sådana
            gemensamma aktiviteter för att få fram något slags gemensamt program?
          </note>
          <note>
            Anf. 160 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Låt mig först påminna Martin Nilsson om att jag
            i de socialdemokratiska motionerna, i flera olika anföranden och
            uttalanden av olika prominenta socialdemokratiska företrädare
            har läst att man också avser att inför nästkommande budgetår föreslå
            besparingsinsatser till, såvitt jag förstår, exakt samma belopp
            som regeringen har föreslagit. Jag tycker att den olämpliga formuleringen
            att det är fråga om något slags bromsverksamhet i så fall återfaller
            på den egna politiken. Det är närmast beklagligt att denna inte
            har kunnat offentliggöras ännu, eftersom det skulle underlätta
            för en diskussion om den socialdemokratiska politiken så småningom
            blev något mindre hemlig än vad den har varit under hela våren.
          </note>
          <note>
            Till Ulrica Messing vill jag säga: Bland det mer konkreta som
            kan komma fram under den närmaste tiden skulle jag kunna tänka
            mig projekt inom de ämnesområden där Nordiska investeringsbanken
            är verksam. Det kan vara enskilda projekt där man inom Norden
            ligger relativt långt framme och där man också kan diskutera samfinansiering
            med Europeiska investeringsbanken. Jag tror att det finns ett
            starkt nordiskt intresse av att få den här typen av projekt till
            stånd. Den öppning som gavs vid det här mötet, att man också är
            intresserad från europeiskt håll, tycker jag är mycket positiv
            och värd att ta fasta på.
          </note>
          <note>
            Det sannolika är att det så småningom kommer att bli något slags
            uppföljning av mötesaktiviteten. I
          </note>
          <note>
            vilken form den kommer att bli är ännu inte bestämt. Det är angeläget
            att från svensk sida, vilket vi gör, se till att det blir aktivitet
            och inte bara psykologi, även om psykologin är viktig.
          </note>
          <note type="speaker">
            Anf. 161 MARTIN NILSSON (s):
          </note>
          <note>
            Herr talman! Vad gäller besparingar kommer finansministern, om
            hon ger sig till tåls till på fredag, att få se våra besparingsförslag.
          </note>
          <note>
            Det är riktigt att vi socialdemokrater också föreslår besparingar.
            Det är nödvändigt att på lång sikt ta tag i och förbättra statsfinanserna.
            Det gör man på flera sätt, dels genom besparingar på litet längre
            sikt, dels genom att bedriva en arbetsmarknadspolitik och en tillväxtpolitik
            som minskar arbetslösheten, vilket minskar de kostnader som uppstår
            genom arbetslösheten. Det är detta vi diskuterar här och nu. Jag
            riktar kritik mot att regeringen ofta har kommit litet på efterkälken.
            Detta kan vi hålla på att diskutera, men jag vet att finansministern
            och jag sannolikt har olika uppfattningar. Därmed tänker jag lämna
            den debatten därhän. Men jag skulle gärna vilja ha svar på frågan:
            Avser finansministern att på något sätt verka för att nya och
            framtida sammankomster kommer till stånd inom den grupp för nya
            åtgärder som träffades i Luxemburg?
          </note>
          <note>
            Anf. 162 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Den naturliga uppföljningen av detta är naturligtvis
            att Sverige så småningom blir medlem i EG. Det är den självklara
            slutsatsen av den vikt som det internationella samarbetet har.
          </note>
          <note>
            Jag hoppas att det kan bli någon aktivitet även före medlemskapet.
            Om detta infaller, som vi hoppas och har ambitionen, den 1 januari
            1995 borde det dessförinnan kunna bli någon diskussion inom den
            gruppering i Luxemburg som här nämndes. Men det självklara sättet
            för att från svensk sida kunna samarbeta mer konkret är ju som
            medlem i den europeiska gemenskapen.
          </note>
          <note>
            Låt mig säga att jag tycker att det är en aning magstarkt av
            Martin Nilsson att ta orden ''för sent''
          </note>
          <note>
            i sin mun. Martin Nilsson är företrädare för ett parti som redan
            i slutet av januari -- detta är flera månader sedan -- borde ha
            lämnat fram sina förslag på det ekonomisk-politiska området till
            riksdagen och offentlighetens beskådande. Man har ännu icke gjort
            detta. Det är sannerligen för sent.
          </note>
          <note>
            Överläggningen var härmed avslutad.
          </note>
          <note>
            23 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkande 1992/93:FiU26
          </note>
          <note>
            Skatteutskottets betänkande 1992/93:SkU32
          </note>
          <note>
            Justitieutskottets betänkande 1992/93:JuU29
          </note>
          <note>
            Lagutskottets betänkanden 1992/93:LU42 och
          </note>
          <note>
            LU43
          </note>
          <note>
            Socialutskottets betänkanden 1992/93:SoU19,
          </note>
          <note>
            SoU21 och SoU24
          </note>
          <note>
            Utbildningsutskottets betänkande 1992/93:UbU12
          </note>
          <note>
            Arbetsmarknadsutskottets betänkande
          </note>
          <note>
            1992/93:AU13
          </note>
          <note>
            24 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1992/93:234 Stockholms tingsrätts sammansättning i konkurrensrättsliga
            mål och ärenden
          </note>
          <note>
            Förslag
          </note>
          <note>
            1992/93:RFK5 Riksdagens förvaltningskontors förslag angående
            ombildande av vissa tjänster inom riksdagens förvaltningsområde
          </note>
          <note>
            Jordbruksutskottets betänkanden
          </note>
          <note>
            1992/93:JoU20 Vissa frågor rörande jordbruket och trädgårdsnäringen
          </note>
          <note>
            1992/93:JoU21 Vissa fiskefrågor
          </note>
          <note>
            1992/93:JoU22 Inrättande av Tyresta nationalpark
          </note>
          <note>
            25 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 30 april
          </note>
          <note type="speaker">
            1992/93:180 av Kent Carlsson (s) till kommunikationsministern
            om Bromma flygplats:
          </note>
          <note>
            Regeringen har nyligen givit Luftfartsverket i uppdrag att förhandla
            med Stockholms stad om en förlängning av avtalet mellan staden
            och staten om
          </note>
          <note>
            Bromma flygplats. Det nuvarande avtalet, som tecknades 1946,
            innebär att staden upplåter
          </note>
          <note>
            Brommafältet till staten medan staten i sin tur upplåter Ladugårdsgärde
            för rekreationsändamål.
          </note>
          <note>
            Avtalet löper ut med utgången av 1996.
          </note>
          <note>
            En mycket bräcklig majoritet i Stockholms kommunfullmäktige förespråkar
            en förlängning av avtalet, dock inte längre än 15 år. T.o.m.
          </note>
          <note>
            kommunikationsministerns egna partivänner i
          </note>
          <note>
            Stockholm är motståndare till att avtalet förlängs.
          </note>
          <note>
            De boende kring flygfältet plågas dagligen av buller och giftutsläpp
            och har följdaktligen protesterat i stor omfattning.
          </note>
          <note>
            Miljöproblemen som följer med den massiva ökningen av reguljärflyget
            är väl kända. Givetvis innebär det faktum att antalet avgångar
            med tungt reguljärflyg vuxit med 700 % avsevärda störningar.
          </note>
          <note>
            Vilka miljövillkor som skall gälla för flygplatsen i framtiden
            kommer att bedömas av koncessionsnämnden för miljöskydd under
            1994, dvs. efter den tidpunkt då kommunikationsministern förutskickat
            ett nytt
          </note>
          <note>
            Brommaavtal.
          </note>
          <note>
            En viktig fråga i sammanhanget, som dock inte varit föremål för
            någon större diskussion, gäller
          </note>
          <note>
            Bromma flygfälts ekonomi. Flygplatsen har under en lång rad år
            gått med underskott. Den våldsamma trafiktillväxten har emellertid
            inneburit att man för första gången räknat med en vinst för år
            1993.
          </note>
          <note>
            Genom de mångmiljonbelopp som försvann i och med Malmö Aviations
            konkurs förefaller dock vinsten ha gått upp i rök. Det innebär
            att
          </note>
          <note>
            Luftfartsverket och där med operatörer och flygpassagerare i
            hela flygplatssystemet återigen får subventionera Brommaflyget.
            Därigenom uppkommer också en snedvridning i konkurrenssituationen
            som innebär att de operatörer som flyger på Arlanda betalar till
            dem som har tillstånd att flyga på Bromma (och redan av det skälet
            har konkurrensfördelar). Detta förhållande blir inte bättre av
            att ett nytt Malmö
          </note>
          <note>
            Aviation -- med i huvudsak samma personkrets som driftsansvariga
            -- fått överta konkursboets landningsrättighet (med undantag av
            utrikeslinjen till London) framför näsan på seriösa operatörer
            som köat för tillstånd på Bromma.
          </note>
          <note>
            Allt pekar på att Bromma flygfälts ekonomi vilar på mycket skör
            grund. Man frågar sig hur ekonomin för Bromma skall gå ihop när
            de nyinvesteringar som behöver göras, om avtalet med staden förlängs,
            skall förräntas. Till detta kommer det faktum att man knappast
            kan räkna med att
          </note>
          <note>
            Stockholms stad fortsättningsvis upplåter Bromma utan ekonomiskt
            vederlag.
          </note>
          <note>
            Även många av dem som förordar fortsatt flyg på
          </note>
          <note>
            Bromma erkänner att allmänflyget, dvs. främst sportflyg och flygskola
            kan flyttas till andra flygplatser i regionen. Man erkänner också
            att det finns -- och kommer att finnas -- kapacitet på
          </note>
          <note>
            Arlanda för reguljärflyget. Problemet uppges vara att det s.k.
            direktörsflyget behöver landa på
          </note>
          <note>
            Bromma och att reguljärflyget behövs som ekonomiskt komplement.
          </note>
          <note>
            Slutsatsen av detta resonemang tycks bli att
          </note>
          <note>
            Stockholms skattebetalare skall subventionera direktörerna med
            fri markupplåtelse, operatörer och flygpassagerare på reguljära
            linjer skall subventionera direktörerna med landningsavgifter
            på Bromma och de kringboende skall lämna subvention genom att
            uthärda buller och avgaser.
          </note>
          <note>
            Mot denna bakgrund vill jag ställa följande frågor till kommunikationsministern:
          </note>
          <note>
            1. Avser regeringen -- med kännedom om majoritetsläget i Stockholms
            stad -- att före valet
          </note>
          <note>
            1994 besluta om en förlängning av avtalet mellan staden och staten
            om Bromma flygplats?
          </note>
          <note>
            2. Avser kommunikationsministern att avvakta
          </note>
          <note>
            Koncessionsnämndens yttrande om villkoren för framtida flygverksamhet
            på Bromma innan en förlängning av det aktuella avtalet eventuellt
            kommer till stånd?
          </note>
          <note>
            3. Hur stort underskott för Bromma kommer
          </note>
          <note>
            Luftfartsverket/staten att behöva täcka till följd av
          </note>
          <note>
            Malmö Aviations konkurs?
          </note>
          <note>
            4. Bedömer kommunikationsministern att kapacitet för reguljärflyget
            på Bromma kan erbjudas på Arlanda, åtminstone efter det att en
            tredje rullningsbana kommit till stånd?
          </note>
          <note>
            5. Kommer kommunikationsministern att verka för att lokalisera
            allmänflyget till andra flygplatser i Mälardalsregionen?
          </note>
          <note>
            6. Är kommunikationsministern beredd att medverka till att finna
            en alternativ lösning för direktörsflyget som tillgodoser krav
            om tillgänglighet, god miljö och säkerhet och samtidigt är ekonomiskt
            försvarbar?
          </note>
          <note>
            26 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 3 maj
          </note>
          <note type="speaker">
            1992/93:655 av Tage Påhlsson (c) till finansministern om den
            framtida regionalpolitiken:
          </note>
          <note>
            I en artikel på Dagens Nyheters debattsida onsdagen den 28 april
            ifrågasätts den traditionella regionalpolitiken i vårt land på
            ett minst sagt kontroversiellt sätt. Skribenten föreslår där att
            stödet till bl.a. Norrland och Bergslagen skall slopas och ersättas
            av en tillväxtens regionalpolitik, där statliga medel i stället
            bör satsas i första hand på storstadsområdena i Syd- och Västsverige.
          </note>
          <note>
            Artikeln har naturligtvis väckt stor uppmärksamhet och indignation
            i hela landet, och därmed har den i hög grad levt upp till rollen
            som tändmedel för en livlig debatt.
          </note>
          <note>
            Det politiska problemet är att artikelförfattaren är en hög tjänsteman
            i regeringen, departementsrådet
          </note>
          <note>
            Gunnar Wetterberg i Finansdepartementet. Frågan kommer naturligtvis
            då upp om detta är ett mått på departementets och departementschefens
            åsikter eller om det möjligen är en ''beställning'' från något
            annat håll.
          </note>
          <note>
            Då det här uppenbarligen rör sig om idéer från
          </note>
          <note>
            Finansdepartementets horisont vill jag fråga den ansvariga ministern:
          </note>
          <note>
            Är de åsikter som framläggs i nämnda debattartikel förenliga
            med regeringens eller finansministerns syn på den framtida regionalpolitikens
            inriktning i
          </note>
          <note>
            Sverige?
          </note>
          <note type="speaker">
            1992/93:656 av Krister Örnfjäder (s) till arbetsmarknadsministern
            om stödområdesplacering för Västerviks kommun:
          </note>
          <note>
            Vad grundade regeringen sitt beslut på att ej inplacera Västerviks
            kommun i tillfälligt stödområde den 7 april när omkringliggande
            kommuner fick sina ansökningar tillstyrkta?
          </note>
          <note type="speaker">
            1992/93:657 av Inger Lundberg (s) till utbildningsministern om
            speciallärarutbildningen vid Högskolan i Örebro:
          </note>
          <note>
            För att tillgodose det extremt stora behovet av speciallärare
            för döva och hörselskadade elever gavs Högskolan i Örebro möjlighet
            att bedriva specialpedagogisk påbyggnadsutbildning i samarbete
            med HLS i Stockholm.
          </note>
          <note>
            Utbildningen ges i Örebrohögskolans egen regi.
          </note>
          <note>
            Medel för utbildningen i Örebro anvisades av regeringen i regleringsbrev
            augusti 1992.
          </note>
          <note>
            Utbildningen i Örebro genomförs nu med mycket goda resultat.
            Från att det vid andra utbildningar varit svårt att rekrytera
            studenter fylldes samtliga utbildningsplatser i Örebro av studenter
            med samtliga förkunskapskrav uppfyllda. Utbildningen bedrivs med
            kvalificerade lärare. Örebro utgör centrum för ett mycket stor
            antal statliga och regionala institutioner för kommunikationshandikappade,
            varför förutsättningarna för praktik är mycket väl uppfyllda.
          </note>
          <note>
            Trots regeringens vilja att Örebro skall ha möjlighet att bedriva
            speciallärarutbildning har högskolan inte beviljats examensrätt
            för denna. Detta utgör ett allvarligt hinder för utvecklingen
            av utbildningen.
          </note>
          <note>
            Är utbildningsministern beredd att verka för att
          </note>
          <note>
            Högskolan i Örebro med förtur ges examensrätt för speciallärarutbildning
            för döva och hörselskadade?
          </note>
          <note>
            27 § Kammaren åtskildes kl. 19.23.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m.
          </note>
          <note>
            ajourneringen kl. 16.24 och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
